༄༅། །ཆོ་ག་ཁག་གཅིག་ཕྱོགས་བསྒྲིགས་རྣམས་བཞུགས་སོ།།

༈ །ཆོ་ག་ཁག་གཅིག་ཕྱོགས་བསྒྲིགས་ཀྱི་དཀར་ཆག་བཞུགས་སོ།།  
༡༽རྡོ་རྗེ་རྣམ་པར་འཇོམས་པའི་སྒྲུབ་ཐབས་བུམ་ཆོག་རྗེས་གནང་དང་བཅས་པ་ལ ༡་༥༤
༢༽འཕགས་མ་སོ་སོར་འབྲང་མའི་སྒྲུབ་ཐབས་ལ།།༥༥་༨༠
༣༽དཔལ་ལྡན་ཇོ་བོ་རྗེ་ནས་བརྒྱུད་པའི་སྒྲོལ་མ་གཡུལ་ཟློག་མཛེས་པའི་རྒྱན་ལ། ༨༡་༡༦༤

༤༽གཙུག་ཏོར་རྣམ་པར་རྒྱལ་མའི་སྒྲུབ་ཐབས་སྟོང་མཆོད་རྗེས་གནང་གི་ཆོ་ག་དང་བཅས་པ་བདུད་རྩིའི་ཆུ་རྒྱུན་ལ། ༡༦༥ ་༢༣༢
༥༽སྐྱེད་པ་བཞི་ལྡན་གྱི་གཏོ་ཆོག་ལ།                                                 ༢༣༣  ་༢༥༦
༦༽སེངྒེ་སྒྲའི་སྒོ་ནས་གདོན་སྒྲོལ་གྱི་ཆོ་ག་རིན་ཆེན་ཕྲེང་མཛེས་ཞེས་བྱ་བ་ནག་པོ་འགྲོ་ཤེས་སུ་བཀོད་པ་ལ།               ༢༥༧  ༣་༧༢
༧༽བླ་མ་རིན་འབྱུང་དང་ཐང་རྒྱལ་གཡང་སྐྱབས་སྦྲག་སྒྲུབ་ཀྱི་འདོན་ཟིན་ཕྱྭ་གཡང་འགུགས་པའི་ལྕགས་ཀྱུ་ལ། ༣༧༣ ་༤༢༤
༨༽ མགོན་དཀར་ཡིད་བཞིན་ནོར་བུའི་སྒྲུབ་ཐབས་ཁམས་གསུམ་འགུགས་པའི་ལྕགས་ཀྱུ་ལ།          ༤༢༥  ་༤༤༠

༩༽ཤངས་ལུགས་མགོན་དཀར་ཡིད་བཞིན་ནོར་བུའི་བུམ་པའི་རྟེན་ལ་བརྟེན་ནས་ཕྱྭ་གཡང་འགུགས་པའི་ཆོ་ག་
རིན་ཆེན་དོན་ཡོད་ཞགས་པ་ལ།                                               ༤༤༡་༤༠༨
༡་༽ ཡིད་བཞིན་ནོར་བུའི་གཏེར་བུམ་སྒྲུབ་ཐབས་བཀླགས་པས་དོན་གྲུབ་ལ།           ༥༠༩་༥༤༠
༡༡༽ མགོན་པོ་དཀར་པོ་ཡིད་བཞིན་ནོར་བུའི་ཐུགས་དམ་བསྐང་བའི་ཆོ་ག་ཡོངས་འདུ་ས་བརྟོལ་ལ།       ༥༤༡་༥༦༠  
༡༢༽ མགོན་དཀར་ཡིད་བཞིན་ནོར་བུ་གཙོ་བོར་གྱུར་པའི་ནོར་ལྷ་རྣམས་ལ་ཚོགས་མཆོད་འབུལ་ཚུལ་

འདོད་རྒུའི་གཏེར་ཆེན་ལ།                     ༥༦༡་༥༦༨
༡༣༽དཔལ་ཕྱག་ན་རྡོ་རྗེ་འབྱུང་པོ་འདུལ་བྱེད་ཀྱི་སྒྲུབ་ཐབས་ལ།    ༥༦༩  ་༥༨༦ 
༡༤༽ དཔལ་གསང་བའི་བདག་པོ་འབྱུང་པོ་འདུལ་བྱེད་གྱི་སྒོ་ནས་ལས་བཞིའི་སྦྱིན་སྲེག་བྱ་ཚུལ་དངོས་གྲུབ་
ནོར་བུ་འདྲེན་པའི་གྲུ་ཆེན་ལ།                                                ༥༨༩་༧༠༣
༈དཔལ་ས་སྐྱའི་ཆོས་སྒར་གྱི་མཁན་པོ་ལས་འཛིན་པ་ངག་དབང་རྒྱལ་མཚན་མཆོག་ནས་གུས་ཀྱི་ཡིག་ནོར་སོང་བར་ཞུ་དག་གནང་བ་བཅས་ལ་

༄༅།ཐུགས་རྗེ་བླ་མེད་དུ་ཆེ་ཞུ་བ་དང་བཅས། བལ་ཡུལ་ནས་རྒྱལ་ཡོངས་ས་ཆེན་ཞེས་པ་ལས་གུ་རུས་དཔར་བསྐྲུན་

YonHiangMrHsu Wan Shanand MrTan Ah Hock for their continuinsupporfor
our publishinprojectsPublish ByGuru LamaSachen InternationalNepal6

༄༅། །རྡོ་རྗེ་རྣམ་པར་འཇོམས་པའི་སྒྲུབ་ཐབས་བུམ་ཆོག་རྗེས་གནང་དང་
བཅས་པ་བཞུགས་སོ།།

༄༅།    །ན་མོ་གུ་རུ་རཏྣ་ཝིརྔྷ་ཡ། བླ་མ་དང་རྡོ་རྗེ་རྣམ་པར་འཇོམས་པ་ལ་ཕྱག་འཚལ་ལོ། །
འདིར་རྡོ་རྗེ་རྣམ་པར་འཇོམས་པ་བསྒོམ་པར་འདོད་པས་ཁྲུས་དང་གཙང་སྦྲ་སྔོན་དུ་སོང་ནས། མཚན་ཉིད་དང་ལྡན་པའི་བུམ་པ་
གཙང་མ་གོས་ཀྱིས་མགུལ་པ་དཀྲིས་པའི་ནང་དུ་དྲི་བཟང་གི་ཆུ་དང་། ནོར་བུ་ཡུངས་ཀར་དཱར་ཝ་དང་། རིན་ཆེན་རྨ་མེད་ཙན་

༄༅།   །དན་བཅས། ཤེལ་དང་ཞེས་པའི་བཅུད་རྣམས་གཞུག པདྨ་འདབ་བརྒྱུད་བྲིས་པའི་དབུས་
སུ་མེ་ཏོག་ཚོམ་བུ་བཀོད་པའི་སྟེང་དུ་བཞག དེའི་སྟེང་དུ་དུང་ཆོས་དྲི་བཟང་གི་ཆུས་བཀང་བ་དང་། རྡོ་རྗེ་ལ་མེ་ཏོག་གི་ཕྲེང་
བ་བཏགས་པ་བཞག་ལ། མཐའ་སྐོར་དུ་ཆུ་གཉིས་སྔོན་འགྲོའི་ཉེར་སྤྱོད་དཀར་གཏོར་གཅིག་ཆ་གསུམ་དང་བཅས་པ་

བཤམ་༑ རང་གི་མདུན་དུ་རྡོ་རྗེ་དྲིལ་བུ་ཡང་བཤམས་ལ། མཆོད་རྫས་རྣམས། ན་མ ཙཎྜ་བཛྲ་ཀྲོ་དྷ་ཡ་ཧུ་ལུ་ཧུ་ལུ་
ཏིཥྛཏིཥྛ་བནྔྷ་བནྡྷ་ཧ་ན་ཧ་ན་ཨ་མྲྀ་ཏེ་ཧཱུཾཕཊ། ཅེས་པའི་སྔགས་ཀྱིས་བསང་། སྭ་བྷ་ཝས་སྦྱངས། སྟོང་པའི་
ངང་ལས་ཨོཾ་ལས་བྱུང་བའི་རིན་པོ་ཆེ་ལས་གྲུབ་པའི་སྣོད་ཡངས་ཤིང་རྒྱ་ཆེ་བ་རྣམས་ཀྱི་ནང་དུ་ཨོཾ་འོད་དུ་ཞུ་

༄༅།           །བ་ལས་བྱུང་བའི་ལྷ་རྫས་ལས་གྲུབ་པའི་མཆོད་ཡོན། ཞབས་བསིལ། མེ་
ཏོག བདུག་སྤོས། མར་མེ། དྲི་མཆོག ཞལ་ཟས། རོལ་མོ་རྣམས་དྭངས་ཤིང་ཐོགས་པ་མེད་པ་
ནམ་མཁའི་མཐའ་ཀླས་པར་གྱུར། ཨོཾ་བཛྲ་ཨརྒྷཾ་སྭཱཧཱ། ཨོཾ་བཛྲ་པཱ་དྱཾ་སྭཱཧཱ། ཞེས་སོགས་ནས། ཨོཾ་བཛྲ་

ཤབྡ་སྭཱཧཱ། ཨོཾ་བཛྲ་དྷརྨ་ར་ཎི་ཏ་ཞེས་སོགས་དང་སོ་སོའི་ཕྱག་རྒྱ་བྱ་ཞིང་མཐར་དྲིལ་བུ་དཀྲོལ་ཏེ་བྱིན་དབབ། དེ་ནས། བདག་དང་འགྲོ་བ་སོགས་སྐྱབས་འགྲོ་ཅི་ནུས་
བྱས་པའི་མཐར། བླ་མ་དང་དཀོན་མཆོག་རིན་པོ་ཆེ་རྣམ་པ་གསུམ་ལ་ཕྱག་འཚལ་ཞིང་སྐྱབས་སུ་མཆིའོ། །ཁྱེད་རྣམས་ཀྱིས་བདག་གི་རྒྱུད་བྱིན་གྱིས་
བརླབ་ཏུ་གསོལ། སེམས་ཅན་ཐམས་ཅད་ཀྱི་དོན་དུ་རྫོགས་པའི་སངས་རྒྱས་ཀྱི་གོ་འཕང་ཐོབ་པར་བྱ། དེའི་ཆེད་དུ་རྡོ་རྗེ་རྣམ་པར་འཇོམས་པ་བསྒོམ་
པར་བགྱིའོ། །ཞེས་ལན་གསུམ་གྱིས་སེམས་བསྐྱེད། རང་གི་སྙིང་གའི་ནང་དུ་པདྨ་དང་ཉི་མའི་དཀྱིལ་འཁོར་ལ་གནས་པའི་ཧཱུྃ་ལྗང་སྔོན་ལས་འོད་འཕྲོས་
པས་ལུས་ཐམས་ཅད་གང་། སྡིག་པ་དང་སྒྲིབ་པ་ཐམས་ཅད་སྦྱངས། འོད་ཟེར་སྣའི་བུ་ག་ནས་ཕྱིར་འཕྲོས་པས་རང་བཞིན་གྱི་གནས་ནས་རྡོ་རྗེ་རྣམ་

༄༅།          །པར་འཇོམས་པ་ལ་སངས་རྒྱས་དང་། བྱང་ཆུབ་སེམས་དཔའི་འཁོར་གྱིས་བསྐོར་བ་ཨོཾ་བཛྲ་ས་མཱ་ཛཿ ཞེས་པས་སྤྱན་
དྲངས༑ ན་མཿ སརྦ་ཏ་ཐཱ་ག་ཏ་བཛྲ་བི་དཱ་ར་ས་པ་རི་ཝཱ་ར་བྷྱཿ ཞེས་པས་ཕྱག་བྱ། ཨོཾ་སརྦ་ཏ་ཐཱ་ག་ཏ་བཛྲ་བི་དཱ་ར་ས་པ་རི་ཝཱ་ར་ཨརྒྷཾ་པྲ་ཏཱིཙྪ་
སཱཧཱ། ནས། ཤབྡ་པྲ་ཏཱིཙྪ་སྭཱཧཱ། ཞེས་པའི་བར་གྱིས་མཆོད། དཀོན་མཆོག་གསུམ་ལ་བདག་སྐྱབས་མཆི། །ཞེས་སོགས་རྒྱུན་བཤགས་ལན་
གསུམ༑ སེམས་ཅན་ཐམས་ཅད་བདེ་བ་དང་སོགས་ཚད་མེད་བཞི་བསྒོམ། ཨོཾ་སྭ་བྷཱ་ཝའི་སྔགས་བརྗོད་པས་ཆོས་ཐམས་ཅད་སྟོང་པར་བསམས། སྟོང་པའི་ངང་
ལས་པཾ་ལས་པདྨ་དང་། རཾ་ལས་ཉི་མའི་དཀྱིལ་འཁོར་གྱི་སྟེང་དུ་ཧཱུྃ་ལས་སྣ་ཚོགས་རྡོ་རྗེའི་ལྟེ་བ་ལ་ཧཱུྃ་གིས་མཚན་པ། དེ་ལས་འོད་ཟེར་འཕྲོས་པས་རྡོ་

རྗེའི་ས་གཞི། རྭ་བ། དྲྭ་བ། གུར། བླ་བྲེ་ཡེ་ཤེས་ཀྱི་མེ་འབར་བ་དང་བཅས་པའི་སྲུང་བའི་འཁོར་ལོར་གྱུར། དེའི་དབུས་སུ་པཾ་ལས་པདྨ་དང་རཾ་
ལས་ཉི་མའི་སྟེང་དུ་ཧཱུྃ་ལས་སྣ་ཚོགས་རྡོ་རྗེ་ཧཱུྃ་གིས་མཚན་པ་ལས་འོད་ཟེར་འཕྲོས་པས་སེམས་ཅན་ཀྱི་དོན་བྱས། སླར་འདུས་ཡོངས་སུ་གྱུར་པ་
ལས༑ རང་ཉིད་རྡོ་རྗེ་རྣམ་པར་འཇོམས་པ་སྐུ་མདོག་ལྗང་སྔོན་ཞལ་གཅིག་ཕྱག་གཉིས་པ། གཡས་སྣ་ཚོགས་རྡོ་རྗེ་ཐུགས་ཀར་འཛིན་ཞིང་། གཡོན་
དེའི་ཡུ་བ་བྱས་ཤིང་དྲིལ་བུ་དཀུར་འཛིན་པ། སྐྱིལ་མོ་ཀྲུང་གིས་བཞུགས་ཤིང་རིན་པོ་ཆེའི་རྒྱན་སྣ་ཚོགས་ཀྱིས་བརྒྱན་པ། དར་སྣ་ཚོགས་ཀྱི་ན་བཟའ་
ཅན༑ རབ་ཏུ་གདངས་པའི་སྤྱན་གསུམ་དང་ལྡན་པ། ཁྲོ་གཉེར་ཅུང་ཟད་བསྡུས་ཤིང་ཡིད་ཙམ་འཛུམ་པ། ཤིན་ཏུ་བརྗིད་ཅིང་སྤྲུལ་པ་དུ་མ་འཕྲོ་

༄༅།          །བ། སྣང་ལ་རང་བཞིན་མེད་པའི་སྐུར་གྱུར། དེའི་དཔྲལ་བར་ཨོཾ། མགྲིན་པར་ཨཱཿ ཐུགས་ཀར་ཧཱུྃ། ཐུགས་ཀའི་
ཧཱུྃ་ལས་འོད་ཟེར་འཕྲོས་པས། རང་བཞིན་གྱི་གནས་ནས་རྡོ་རྗེ་རྣམ་པར་འཇོམས་པ་ལ་སངས་རྒྱས་དང་བྱང་ཆུབ་སེམས་དཔའི་འཁོར་གྱིས་བསྐོར་བ་
ཨོཾ་བཛྲ་ས་མཱ་ཛཿ ཞེས་པས་སྤྱན་དྲངས། ཨོཾ་སརྦ་ཏ་ཐཱ་ག་ཏ་བཛྲ་བི་དཱ་ར་ས་པ་རི་ཝཱ་ར་ཨགྷཾ་པྲ་ཏཱིཙྪ་སྭཱཧཱ་ནས། ཤབྡ་པྲ་ཏཱིཙྪ་སྭཱཧཱའི་བར་གྱིས་
མཆོད༑ ཨོཾ་བཛྲ་བི་དཱ་ར། ཞེས་ཀུན་ལ་སྦྱར་བའི་བཛྲ་ཨཾ་ཀུ་ཤ་ཛཿ བཛྲ་པ་ཤ་ཧཱུྃ། བཛྲ་སྥོ་ཊ་བཾ། བཛྲ་གྷཎྜ་ཧོཿ ཞེས་པས་བསྟིམ། སླར་ཡང་
ཐུགས་ཀའི་ཧཱུྃ་ལས་འོད་འཕྲོས་པས་དབང་གི་ལྷ་དེ་བཞིན་གཤེགས་པ་རིགས་ལྔ་འཁོར་དང་བཅས་པ་ཨོཾ་བཛྲ་ས་མཱ་ཛཿ ཨོཾ་སརྦ་ཏ་ཐཱ་ག་ཏ་པཉྩ་ཀུ་ལ་

ས་པ་རི་ཝཱ་ར་ཨརྒྷཾ་པྲ་ཏཱིཙྪ་སྭཱཧཱ་ནས། ཤབྡ་པྲ་ཏཱིཙྪ་སྭཱཧཱ། ཞེས་པས་མཆོད། ཨོཾ་སརྦ་ཏ་ཐཱ་ག་ཏ་ཨ་བྷི་ཥིཉྩ་ཏུ་མཾ། ཞེས་གསོལ་བ་བཏབ་པས། ཇི་ལྟར་
བལྟམས་པ་ཙམ་གྱིས་ནི། །ལྷ་རྣམས་ཀྱིས་ནི་ཁྲུས་གསོལ་ལྟར། །ལྷ་ཡི་ཆུ་ནི་དག་པ་ཡིས། །དེ་བཞིན་བདག་གིས་ཁྲུས་བགྱིའོ། །ཨོཾ་སརྦ་ཏ་ཐཱ་ག་
ཏ་ཨ་བྷི་ཥེ་ཀ་ཏ་ས་མ་ཡ་ཤྲཱི་ཡེ་ཧཱུྃ། ཞེས་གསུང་ཞིང་བུམ་པའི་ཆུས་སྤྱི་བོ་ནས་དབང་བསྐུར། ལུས་ངག་ཡིད་གསུམ་གྱི་དྲི་མ་དག ཆུའི་ལྷག་མ་
ཡར་ལུད་པ་ལས་རྡོ་རྗེ་སེམས་དཔས་དབུར་བརྒྱན་པར་བསམ། ཨོཾ་སརྦ་ཏ་ཐཱ་ག་ཏ་བཛྲ་བི་དཱ་ར་ས་པ་རི་ཝཱ་ར་ཞེས་པ་རེ་རེའི་འགོར་སྦྱར་བའི། ཨརྒྷཾ་པྲ་ཏིཙྪ་
སཱཧཱ། ནས། ཤབྡ་པྲ་ཏཱིཙྪ་སྭཱཧཱའི་བར་གྱིས་མཆོད། གཎྜེ་ར་ཎི་བརྗོད་ལ་དྲིལ་བུ་གསིལ། གང་ཐུགས་གཉིས་སུ་མེད་པའི་ཡེ་ཤེས་ཀྱི། །རྡོ་རྗེ་རིན་ཆེན་

༄༅།    །ཀུན་ནས་འབར་བའི་མཐུས། །བདུད་བཞིའི་སྟོབས་རྣམས་རྣམ་པར་འཇོམས་མཛད་པ། །རྡོ་རྗེ་རྣམ་པར་འཇོམས་ལ་
ཕྱག་འཚལ་ལོ། །ཞེས་པས་བསྟོད། ཐུགས་ཀར་སྣ་ཚོགས་རྡོ་རྗེའི་ལྟེ་བའི་ནང་དུ་ཧཱུྃ་གི་མཐའ་མར་སྔགས་ཀྱི་ཕྲེང་བས་བསྐོར་བ་ལ་དམིགས་ཏེ། རྒྱ་གར་
སྐད་དུ། བཛྲ་བི་དཱ་ར་ནཱ་མ་དྷཱ་ར་ནི། བོད་སྐད་དུ། རྡོ་རྗེ་རྣམ་པར་འཇོམས་པ་ཞེས་བྱ་བའི་གཟུངས། སངས་རྒྱས་དང་བྱང་ཆུབ་སེམས་དཔའ་
ཐམས་ཅད་ལ་ཕྱག་འཚལ་ལོ། །འདི་སྐད་བདག་གིས་ཐོས་པ་དུས་གཅིག་ན། བཅོམ་ལྡན་འདས་རྡོ་རྗེ་ལ་བཞུགས་ཏེ། སངས་རྒྱས་ཀྱི་མཐུས་ལག་ན་
རྡོ་རྗེའི་ལུས་ཐམས་ཅད་རྡོ་རྗེར་བྱིན་གྱིས་རླབས་ནས་རྡོ་རྗེའི་ཏིང་ངེ་འཛིན་ལ་སྙོམས་པར་བཞུགས་སོ། །དེ་ནས་ལག་ན་རྡོ་རྗེའི་སངས་རྒྱས་ཀྱི་མཐུ་དང་

སངས་རྒྱས་ཐམས་ཅད་ཀྱི་བྱིན་གྱིས་རླབས་དང་། བྱང་ཆུབ་སེམས་དཔའ་ཐམས་ཅད་ཀྱི་བྱིན་གྱིས་རླབས་ཀྱིས་རྡོ་རྗེ་ཁྲོ་བོ་ལས་བྱུང་བ། རྡོ་རྗེའི་སྙིང་
པོ་རབ་ཏུ་སྨྲས་ཏེ། མི་ཆོད་པ། མི་ཤིགས་པ། བདེན་པ། སྲ་བ། བརྟན་པ། ཐམས་ཅད་དུ་ཐོགས་པ་མེད་པ། ཐམས་ཅད་དུ་མ་ཕམ་
པ༑ སེམས་ཅན་ཐམས་ཅད་སྐྲག་པར་བྱེད་པ། སེམས་ཅན་ཐམས་ཅད་འཇིལ་བར་བྱེད་པ། རིག་སྔགས་ཐམས་ཅད་གཅོད་པར་བྱེད་པ། རིག་
སྔགས་ཐམས་ཅད་གནོན་པར་བྱེད་པ། ལས་ཐམས་ཅད་འཇོམས་པར་བྱེད་པ། གཞན་གྱི་ལས་ཐམས་ཅད་འཇིག་པར་བྱེད་པ། གདོན་ཐམས་ཅད་
རླག་པར་བྱེད་པ། གདོན་ཐམས་ཅད་ལས་ཐར་བར་བྱེད་པ། འབྱུང་པོ་ཐམས་ཅད་འགུགས་པར་བྱེད་པ། རིག་སྔགས་ཀྱི་ལས་ཐམས་ཅད་བྱེད་དུ་

༄༅།        །འཇུག་པ། མ་གྲུབ་པ་རྣམས་གྲུབ་པར་བྱེད་པ། གྲུབ་པ་རྣམས་ཆུད་མི་ཟ་བར་བྱེད་པ། འདོད་པ་ཐམས་ཅད་རབ་ཏུ་སྦྱིན
པ༑ སེམས་ཅན་ཐམས་ཅད་བསྲུང་བ། ཞི་བ། རྒྱས་པ། སེམས་ཅན་ཐམས་ཅད་རེངས་པར་བྱེད་པ། རྨུགས་པར་བྱེད་པའི་གསང་སྔགས་ཀྱི་མཐུ་
ཆེན་པོ་འདི་སངས་རྒྱས་ཀྱི་མཐུས་ལག་ན་རྡོ་རྗེས་རབ་ཏུ་སྨྲས་སོ། །ན་མོ་རཏྣ་ཏྲ་ཡཱ་ཡ། ན་མཿ   ཤྩཎྜ་བཛྲ་པཱ་ན་ཡེ། མཧཱ་ཡཀྵ་སེ་ན་པ་ཏ་ཡེ། ཏདྱ་
ཐཱ། ཨོཾ་ཏྲུ་ཊ་ཏུ་ཏྲུ། ཏྲོ་ཊ་ཡ་ཏྲོ་ཊ་ཡ། སྤུ་ཊ་སྤུ་ཊ། སྤོ་ཊ་ཡ་སྤོ་ཊ་ཡ། གྷཱུརྞ་གྷཱུརྞ་། གྷཱུརྞ་པ་ཡ་གྷཱུརྞ་པ་ཡ། སརྦ་སཏྭཱ་ནི། བོ་དྷ་བོ་དྷ། སཾ་བོ་དྷ་
ཡ་སཾ་བོ་དྷ་ཡ། བྷྲ་མ་བྷྲ་མ། སཾ་བྷྲཱ་མ་ཡ་སཾ་བྷྲཱ་མ་ཡ། སརྦ་བྷུ་ཏཱ་ནི་ཀུ་ཊ་ཀུ་ཊ། སཾ་ཀུ་ཊ་ཡ་སཾ་ཀུ་ཊ་ཡ། སརྦ་ཤ་ཏྲུན། གྷ་ཊ་གྷ་ཊ། སཾ་གྷ་ཊ་ཡ་

སཾ་གྷ་ཊ་ཡ། སརྦ་བིདྱ་བཛྲ་བཛྲ། སྤོ་ཊ་བཛྲ་བཛྲ། ཀ་ཊ་བཛྲ་བཛྲ། མ་ཊ་བཛྲ་བཛྲ། མ་ཐ་བཛྲ་བཛྲ། ཨཊྚ་ཧ་ས་ནཱི་ལ་བཛྲ་སུ་བཛྲ་ཡེ་སྭཱཧཱ། ཧེ་
ཕུལླུ། ནི་རུ་ཕུལླུ། གྲྀཧྞ་ཕུལྷུ། མི་ལི་ཙུལླུ། ཀུ་རུ་ཀུལླ། བཛྲ་བི་ཛ་ཡཱ་སྭཱཧཱ། ཀཱི་ལི་ཀཱི་ལཱ་ཡ་སྭཱཧཱ། ཀ་ཊ་ཀ་ཊ། མ་ཊ་མ་ཊ། ར་ཊ་ར་
ཊ༑ མོ་ཊ་ན་པྲ་མོ་ཊ་ནཱ་ཡ་སྭཱཧཱ། ཙ་ར་ནི་ཙ་ར། ཧ་ར་ཧ་ར། ས་ར་ས་ར། མཱ་ར་ཡ། བཛྲ་བི་དཱ་རཱ་ཎ་ཡ་སྭཱཧཱ། ཙྪིནྡཙྪིནྡ། བྷིནྡ་བྷིནྡ། མཧཱ་ཀཱི་
ལི་ཀཱི་ལཱ་ཡ་སྭཱཧཱ། བནྡྷ་བནྡྷ། ཀྲོ་དྷ་ཀྲོ་དྷ། བཛྲ་ཀཱི་ལི་ཀཱི་ལཱ་ཡ་སྭཱཧཱ། ཙུ་རུ་ཙུ་རུ། ཙཎྜ་ཀཱི་ལི་ཀཱི་ལཱ་ཡ་སྭཱཧཱ། ཏྲཱ་ས་ཡ་ཏྲཱ་ས་ཡ། བཛྲ་ཀཱི་ལི་ཀཱི་
ལཱ་ཡ་སྭཱཧཱ། ཧ་ར་ཧ་ར། བཛྲ་དྷ་རཱ་ཡ་སྭཱཧཱ། པྲ་ཧ་ར་པྲ་ཧ་ར། བཛྲ་པྲ་བྷཉྫ་ནཱ་ཡ་སྭཱཧཱ། མ་ཏིསྦི་ར་བཛྲ། ཤུ་ཏི་ར་བཛྲ། པྲ་ཏིསྠི་ར་

༄༅།         །བཛྲ། མཧཱ་བཛྲ། ཨ་པྲ་ཏི་ཧ་ཏ་བཛྲ། ཨ་མོ་གྷ་བཛྲ། ཨེ་བྱེ་ཧི་བཛྲ། ཤྲཱི་གྷྲཾ་བཛྲ་དྷ་ར་ཡ་སྭཱཧཱ། དྷ་ར་དྷ་ར། དྷི་
རི་དྷི་རི། དྷུ་རུ་དྷུ་རུ། སརྦ་བཛྲ་ཀུ་ལ་མཱ་བརྟ་ཡ་སྭཱཧཱ། ཨ་མུ་ཀ་མཱ་ར་ཡ་ཕཊ། ན་མཿ ས་མནྟ་བཛྫཎཱཾ། སརྦ་བ་ལ་མཱ་བརྟ་ཡ། མཧཱ་བ་ལེ། ཀ་
ཏ་བེ། ཏ་ཏ་ལེ། ཨ་ཙ་ལེ། མཎྜ་ལ་མ་ཡེ། ཨ་ཏི་བཛྲ། མཧཱ་བ་ལེ། བེ་ག་ར་ཎ། ཨ་ཛི་ཏེ། ཛྭ་ལ་ཛྭ་ལ། ཏི་ཊི་ཏི་ཊི། ཏིངྒ་ལེ། ད་ཧ་ད་
ཧ༑ ཏེ་ཛོབ་ཏི། ཏི་ལི་ཏི་ལི། བནྡྷ་བནྡྷ། མཧཱ་བ་ལེ། བཛྲ་ཨཾ་ཀུཤ་ཛྭ་ལ་ཡ་སྭཱཧཱ། ན་མོ་རཏྣ་ཏྲ་ཡཱ་ཡ། ན་མ ཉྩཎྜ་བཛྲ་པཱ་ཎ་ཡེ། མཧཱ་ཡཀྵ་
སེ་ནཱ་པ་ཏ་ཡེ། ཏདྱ་ཐཱ། ཨོཾ་ཧ་ར་ཧ་ར་བཛྲ། མ་ཐཱ་མ་ཐཱ་བཛྲ། དྷུ་ན་དྷུ་ན་བཛྲ། ཧ་ན་ཧ་ན་བཛྲ། ད་ཧ་ད་ཧི་བཛྲ། པ་ཙ་པ་ཙ་བཛྲ། དྷ་ར་དྷ་ར་

བཛྲ། དྷཱ་ར་ཡ་དྷཱ་ར་ཡ་བཛྲ། དཱ་རུ་ཎ་དཱ་རུ་ཎ་བཛྲ། ཙྪིནྡ་ཙྪིནྡ་བཛྲ། བྷིནྡ་བྷིནྡ་བཛྲ་ཧཱུྃ་ཕཊ། ན་མཿ ཤྩཎྜ་བཛྲ་ཀྲོ་དྷཱ་ཡ། ཧུ་ལུ་ཧུ་ལུ། ཏིཥྛ
ཏིཥྛ། བནྡྷ་བནྡྷ། ཧ་ན་ཧ་ན། ཨ་མྲྀ་ཏེ་ཧཱུྃ་ཕཊ། སྡིག་པ་ཐམས་ཅད་བྱང་བྱས་ནས། །སྡུག་བསྔལ་ཐམས་ཅད་མེད་པར་བྱེད། །རྒྱུད་དོ་ཅོག་གི་རྩ་
བ་སྟེ། །དཔལ་ཀུན་གྱིས་ནི་ལེགས་པར་བརྒྱན། །སེམས་ཅན་དབང་པོ་ཉམས་པ་དང་། །ཚེ་ཟད་པ་དང་ཚེ་ཉམས་དང་། །ཕུན་སུམ་ཚོགས་མིན་
གང་ཆགས་དང་། །ལྷ་རྣམས་རྒྱབ་ཀྱིས་ཕྱོགས་པ་དང་། །མཛའ་སྡུག་སྐྱེ་བོ་སྡང་བ་དང་། །བྲམ་ཟེ་ལ་སོགས་གཙེས་པ་དང་། །ཕན་ཚུན་མཐུན་པ་
མ་ཡིན་དང་། །ནོར་འགྲིབ་པས་ནི་གནོད་པ་དང་། །མྱ་ངན་ངལ་དང་གནོད་པ་དང་། །འཇིགས་པ་དང་ནི་ཕོངས་པ་དང་། །གཟའ་དང་རྒྱུ་སྐར་བྱད་

༄༅།          །སྟེམས་དང་། །མི་བཟད་གདོན་གྱིས་ཉེན་པ་དང་། །མྱ་ངན་ངལ་ལས་བྱུང་བ་ཡི། །རྨི་ལམ་སྡིག་པ་མཐོང་ན་ཡང་། །
དེ་ནི་རབ་བཀྲུས་གཙང་མ་ཡིས། །མདོ་སྡེ་དམ་པ་མཉན་པར་བྱ། །གང་དག་ཡིད་དགེ་སེམས་དྭང་ཞིང་། །གཙང་མའི་གོས་ཀྱིས་རབ་བརྒྱན་ཏེ། །
ཟབ་མོ་སངས་རྒྱས་སྤྱོད་ཡུལ་པ། །མདོ་སྡེ་འདི་ནི་ཉན་བྱེད་ན། །མདོ་སྡེ་འདི་ཡི་གཟི་བརྗིད་ཀྱིས། །སྲོག་ཆགས་དག་ནི་ཐམས་ཅད་ཀྱི། །མི་ཟད་པ་
ཡི་ནད་རྣམས་ཀྱང་། །དེ་དག་ཐམས་ཅད་ཞི་བར་བལྟ། །ཚེ་དང་བསོད་ནམས་འཕེལ་བར་འགྱུར། །སྡིག་པ་ཀུན་ལས་རྣམ་པར་ཐར། ནོར་བུ་ཉུངས་
ཀར་དཱུར་བ་དང་། །རིན་ཆེན་རྨ་མེད་ཙནྡན་བཅས། །ཤེལ་དང་རྡོ་རྗེ་མེ་ཏོག་དང་། །ཆུ་ཡིས་གསེར་རམ་ཡང་ན་ནི། །དངུལ་གྱི་བུམ་པ་དག་ཀྱང་

རུང་༑ །གཙང་མའི་གོས་ཀྱིས་དཀྲིས་ཤིང་དགང་། །ལན་གྲངས་ཉི་ཤུ་རྩ་གཅིག་གམ། །ཡང་ན་ལན་གྲངས་བརྒྱ་རྩ་བརྒྱད། །རྡོ་རྗེ་རྣམ་འཇོམས་
བཟླས་ནས་ནི། །རྒྱལ་པོ་རྟག་ཏུ་ཁྲུས་གྱིས་ཤིག །དེས་ནི་རྟག་ཏུ་དགེ་བར་འགྱུར། །ཞེས་གཟུངས་ཀྱི་ཆོ་གའི་ཕན་ཡོན་དྲན་པ་ལན་གཅིག་བརྗོད་ལ། སྐབས་
འདིར་དམ་ཡེ་ཕྲལ་མི་ཕྲལ་ལུགས་གཉིས་སྣང་བས། བླ་མེད་ཀྱི་རྣལ་འབྱོར་པ་རྣམ་འཇོམས་བིར་ལུགས་ཐོབ་པ་ཡིན་ན་ཕྲལ་བས་ཆོག་པ་འགའ་ཞིག་བཞེད། ཕྲལ་
ཚེ། བདག་བསྐྱེད་ཀྱི་ཡེ་ཤེས་པ་མདུན་གྱི་ནམ་མཁར་བྱོན་པར་གྱུར། ཞེས་བརྗོད་ཅིང་བསམ། དེ་ལ་མཆོད་བསྟོད་སྔར་བཞིན་བྱ་བའམ། སྤྲོན། དེ་བཞིན་
གཤེགས་པ་ཐམས་ཅད་ཀྱི། །མཐུ་སྟོབས་གཅིག་ཏུ་གྱུར་པ་ནི། །རྡོ་རྗེ་ཁྲོ་བོའི་སྐུར་སྟོན་པ། །རྣམ་པར་འཇོམས་ལ་ཕྱག་འཚལ་ལོ། །སྟོང་ཉིད་ཡེ་

༄༅། ཤེས་རྡོ་རྗེ་ཡི། །མི་ཕྱེད་སྲུང་བའི་འཁོར་ལོ་ནི། །ཀུན་ནས་འཁོར་བའི་མེ་དཔུང་གིས། །བསྐོར་བའི་གནས་ལ་ཕྱག་
འཚལ་ལོ། །རྣམ་པར་རྒྱས་པ་པདྨོ་ཡི། །སྙིང་པོ་ཉི་མའི་དཀྱིལ་འཁོར་ལ། །བསྒྱིངས་པའི་ཚུལ་གྱིས་ལེགས་བཞུགས་པ། །རྡོ་རྗེ་རྣམ་འཇོམས་
དཔལ་ལ་འདུད། །སྣ་ཚོགས་ཕྲིན་ལས་བསྒྲུབ་པའི་ཕྱིར། །སྐུ་མདོག་མརྒད་ལྟར་གསལ་བ། །རྒྱན་རྣམས་ཀུན་གྱིས་རྣམ་པར་སྤྲས། །སྤྲུལ་པའི་
འོད་ཟེར་འཕྲོ་ལ་འདུད། །ཞལ་གཅིག་ཕྱག་གཉིས་སྤྱན་གསུམ་པ། །ཞི་དང་ཁྲོ་དང་འཛུམ་པ་དང་། །དཔའ་དང་བརྩེ་བའི་ཉམས་དང་ལྡན། །དབང་
ཕྱུག་དམ་པ་ཁྱོད་ལ་འདུད། །སྣ་ཚོགས་རྡོ་རྗེ་ཕྱག་གཡས་ཀྱིས། །ཉིད་ཀྱི་ཐུགས་ཀར་བསྒྱིངས་ནས་བསྣམས། །གཡོན་པས་དྲིལ་བུ་དཀུར་འཛིན་

པ༑ །རྣམ་རོལ་ཁྱོད་ལ་ཕྱག་འཚལ་ལོ། །གསུང་གི་རིག་སྔགས་ང་རོའི་དབྱངས། །འབྲུག་སྒྲ་སྟོང་བཞིན་རྣམས་བསྒྲགས་པས། །བདུད་དཔུང་མ་
ལུས་རྣམས་ནོན་ཞིང་། །འདོད་དགུ་སྦྱིན་པར་མཛད་ལ་འདུད། །ཁྱོད་ཐུགས་ཟབ་པས་ཉེར་ཞི་ཡང་། །རྒྱ་ཆེ་རོལ་པས་ཀུན་ཁྱབ་མཛད། །མི་གཡོ་
ཀུན་འགྲོ་རྟག་བརྟན་པ། །ཡེ་ཤེས་དབང་ཕྱུག་ལ་ཕྱག་འཚལ། །ཡོན་ཏན་ཕྲིན་ལས་རིན་ཆེན་གྱི། །མི་ཟད་གཏེར་གྱུར་མགོན་ཁྱོད་ལ། །རྟག་ཏུ་གུས་
པས་གསོལ་འདེབས་ཀྱི། །དངོས་གྲུབ་མ་ལུས་སྩལ་དུ་གསོལ། །བཅོམ་ལྡན་འདས་བདག་དང་སེམས་ཅན་ཐམས་ཅད་ལ་མཆོག་དང་ཐུན་མོང་གི་
དངོས་གྲུབ་མ་ལུས་པ་སྩལ་དུ་གསོལ། ཞེས་གསོལ་བ་བཏབ། ༀ་བཛྲ་ས་ཏྭ་ས་མ་ཡ་སོགས་ལན་གསུམ་གྱིས་ལྷག་ཆད་ཁ་བསྐང་། མ་འབྱོར་པ་དང་ཉམས་

༄༅། །པ་དང་། །གང་ཡང་བདག་རྨོངས་བློ་ཡིས་ནི། །བགྱིས་པ་དང་ནི་བགྱིད་སྩལ་བ། །དེ་ཀུན་མགོན་པོས་བཟོད་པར་
མཛོད༑ །ཞེས་པས་བཟོད་པར་གསོལ་ལ་མཐེབ་སྲིན་གྱི་སེ་གོལ་དང་། ཨོཾ་བཛྲ་མུཿ ཞེས་པས་ཡེ་ཤེས་པ་རང་བཞིན་གྱི་གནས་སུ་གཤེགས་པར་བསམས་
ཏེཿ དགེ་བའི་རྩ་བ་བསྔོས་ལ་དམ་ཚིག་པའི་ང་རྒྱལ་གྱིས་གནས་པར་བྱའོ། །བུམ་པ་ན་མཿ ཤྩཎྜ་བཛྲ་ཀྲོ་དྷ་ཡ་ཧུ་ལུ་ཧུ་ལུ་ཏིཥྛ༌ཏིཥྛ བནྡྷ་བནྡྷ་ཧ་ན་ཧ་ན་ཨ་མྲྀ་ཏེ་ཧཱུྃ་
ཕཊ་ཀྱིས་བསང་། སྭ་བྷ་ཝས་སྦྱངས། སྟོང་པའི་ངང་ལས་པཾ་ལས་པདྨ་དང་། ཨ་ལས་ཟླ་བའི་དཀྱིལ་འཁོར་གྱི་སྟེང་དུ་བྷྲཱུཾ་ལས་རིན་པོ་ཆེའི་བུམ་པ་
ཡངས་ཤིང་རྒྱ་ཆེ་བ། ལྟོ་བ་ལྡིར་བ། ཞབས་ཞུམ་པ། མགྲིན་པ་ཕྲ་བ། ཁ་གཡེལ་བ། མཆུ་འཕྱང་བ། ལྷ་རྫས་ཀྱི་གོས་ཀྱིས་མགུལ་པ་བཅིངས་

པ༑ དཔག་བསམ་གྱི་ཤིང་གིས་ཁ་བརྒྱན་པ། ནང་ཆུ་དང་བཅུད་སྣ་ཚོགས་ཀྱིས་ཡོངས་སུ་གང་བའི་ནང་དུ། པཾ་ལས་པདྨ་དང་རཾ་ལས་ཉི་མའི་སྟེང་
དུ་ཧཱུྃ་ལས་སྣ་ཚོགས་རྡོ་རྗེ་ཧཱུྃ་གིས་མཚན་པ་ལས་རྡོ་རྗེ་རྣམ་པར་འཇོམས་པ་སྐུ་མདོག་ལྗང་སྔོན་ཞལ་གཅིག་ཕྱག་གཉིས་པ། གཡས་སྣ་ཚོགས་རྡོ་རྗེ་
ཐུགས་ཀར་འཛིན་ཞིང་། གཡོན་དེས་ཡུ་བ་བྱས་པའི་དྲིལ་བུ་དཀུར་འཛིན་པ། སྐྱིལ་མོ་ཀྲུང་གིས་བཞུགས་ཤིང་རིན་པོ་ཆེའི་རྒྱན་སྣ་ཚོགས་ཀྱིས་བརྒྱན་
པ༑ དར་སྣ་ཚོགས་ཀྱི་ན་བཟའ་ཅན། རབ་ཏུ་གདངས་པའི་སྤྱན་གསུམ་དང་ལྡན་པ། ཁྲོ་གཉེར་ཅུང་ཟད་བསྡུས་ཤིང་ཡིད་ཙམ་འཛུམ་པ། ཤིན་ཏུ་
བརྗིད་ཅིང་སྤྲུལ་པ་དུ་མ་འཕྲོ་བ། སྣང་ལ་རང་བཞིན་མེད་པའི་སྐུར་གྱུར། དེའི་དཔྲལ་བར་ཨོཾ། མགྲིན་པར་ཨཱཿ ཐུགས་ཀར་ཧཱུྃ། ཐུགས་ཀའི་

༄༅།          །ཧཱུྃ་ལས་འོད་ཟེར་འཕྲོས་པས་རང་བཞིན་གྱི་གནས་ནས་རྡོ་རྗེ་རྣམ་པར་འཇོམས་པ་ལ་སངས་རྒྱས་དང་བྱང་ཆུབ་སེམས་
དཔའི་འཁོར་གྱིས་བསྐོར་བ་ཨོ་བཛྲ་ས་མཱ་ཛཿ རྡོ་རྗེ་དྲིལ་བུ་འཛིན་པས། མ་ལུས་སེམས་ཅན་ཀུན་གྱི་མགོན་གྱུར་ཅིང་། །བདུད་སྡེ་དཔུང་བཅས་མི་
བཟད་འཇོམས་མཛད་ལྷ། །དངོས་རྣམས་མ་ལུས་ཇི་བཞིན་མཁྱེན་གྱུར་པའི། །བཅོམ་ལྡན་འཁོར་བཅས་གནས་འདིར་གཤེགས་སུ་གསོལ། །བཅོམ་
ལྡན་བསྐལ་པ་གྲངས་མེད་དུ་མ་རུ། །འགྲོ་ལ་བརྩེ་ཕྱིར་ཐུགས་རྗེ་རྣམ་སྦྱངས་ཤིང་། །སྨོན་ལམ་རྒྱ་ཆེན་དགོངས་པ་ཡོངས་རྫོགས་པའི། །ཁྱེད་བཞེད་
འགྲོ་དོན་མཛད་དུས་འདི་ལགས་ན། །དེ་ཕྱིར་ཆོས་དབྱིངས་ཕོ་བྲང་ལྷུན་གྲུབ་ནས། །རྫུ་འཕྲུལ་བྱིན་རླབས་སྣ་ཚོགས་སྟོན་མཛད་ཅིང་། །མཐའ་ཡས་

སེམས་ཅན་ཚོགས་རྣམས་བསྒྲལ་བའི་ཕྱིར། །ཡོངས་དག་འཁོར་དང་བཅས་རྣམས་གཤེགས་སུ་གསོལ། །ཨོཾ་སརྦ་ཏ་ཐཱ་ག་ཏ་བཛྲ་བི་དཱ་ར་ས་པ་རི་ཝཱ་
ར་ཨེ་ཧེ་ཧི། ཞེས་པས་སྤྱན་དྲངས། ཨོཾ་སརྦ་ཏ་ཐཱ་ག་ཏ་བཛྲ་བི་དཱ་ར་ས་པ་རི་ཝཱ་ར་ཨརྒྷཾ་པྲ་ཏཱིཙྪ་སྭཱཧཱ། སོགས་ནས། ཤབྡ་པྲ་ཏཱིཙྪ་སྭཱཧཱའི་བར་གྱིས་
མཆོད༑ ཨོཾ་བཛྲ་བི་དཱ་ར་ཀུན་ལ་སྦྱར་བའི་བཛྲ་ཨཾ་ཀུ་ཤ་ཛཿ བཛྲ་པ་ཤ་ཧཱུྃ། བཛྲ་སྤོ་ཊ་བཾ། བཛྲ་གྷཎྜེ་ཧོཿ ཞེས་པས་བསྟིམ། སླར་ཡང་ཐུགས་ཀའི་
ཧཱུྃ་ལས་འོད་ཟེར་འཕྲོས་པས་དབང་གི་ལྷ་དེ་བཞིན་གཤེགས་པ་རིགས་ལྔ་འཁོར་དང་བཅས་པ་ཨོཾ་བཛྲ་ས་མཱ་ཛཿ ཨོཾ་སརྦ་ཏ་ཐཱ་ག་ཏ་པཉྩ་ཀུ་ལ་ས་པ་རི་
ཝཱ་ར་ཨརྒྷཾ་པྲ་ཏཱིཙྪ་སྭཱཧཱ། སོགས་ནས། ཤརྡ་པྲ་ཏཱིཙྪ་སྭཱཧཱ། ཞེས་པས་མཆོད། ཨོཾ་སརྦ་ཏ་ཐཱ་ག་ཏ་ཨ་བྷི་ཥིཉྩ་ཏུ་མཾ། ཞེས་གསོལ་བ་བཏབ་པས། ཇི་ལྟར་

༄༅།                    །བལྟམས་པ་ཙམ་གྱིས་ནི། །ལྷ་རྣམས་ཀྱིས་ནི་ཁྲུས་གསོལ་ལྟར། །ལྷ་ཡི་ཆུ་ནི་དག་པ་ཡིས། །དེ་བཞིན་བདག་གིས་
ཁྲུས་བགྱིའོ། །ཨོཾ་སརྦ་ཏ་ཐཱ་ག་ཏ་ཨ་བྷི་ཥེ་ཀ་ཏ་ས་མ་ཡ་ཤྲཱི་ཡེ་ཧཱུྃ། ཞེས་གསུང་ཞིང་བུམ་པའི་ཆུས་སྤྱི་བོ་ནས་དབང་བསྐུར། ལུས་ངག་ཡིད་གསུམ་
གྱི་དྲི་མ་དག ཆུའི་ལྷག་མ་ཡར་ལུད་པ་ལས་རྡོ་རྗེ་སེམས་དཔས་དབུ་བརྒྱན་པར་བསམ། ཨོཾ་སརྦ་ཏ་ཐཱ་ག་ཏ་བཛྲ་བི་དཱ་ར་ས་པ་རི་ཝཱ་ར་ཨརྒྷཾ་པྲ་ཏཱིཙྪ་
སྭཱཧཱ། ཨོཾ་སརྦ་ཏ་ཐཱ་ག་ཏ་བཛྲ་བི་དཱ་ར་ས་པ་རི་ཝཱ་ར་རེ་རེའི་འགོར་སྦྱར་བའི་པཱ་དྱཱཾ་ནས། ཤབྲུ་པྲ་ཏཱིཙྪ་སྭཱཧཱའི་བར་གྱིས་མཆོད། དྷརྨ་ར་ཎི་སོགས་དྲིལ་བུ་
གསིལ། གང་ཐུགས་གཉིས་སུ་མེད་པའི་ཡེ་ཤེས་ཀྱི། །རྡོ་རྗེ་རིན་ཆེན་ཀུན་ནས་འབར་བའི་མཐུས། །བདུད་བཞིའི་སྟོབས་རྣམས་རྣམ་པར་འཇོམས་

མཛད་པ། །རྡོ་རྗེ་རྣམ་པར་འཇོམས་ལ་ཕྱག་འཚལ་ལོ། །ཞེས་པས་བསྟོད། སྐབས་འདིའམ་འོག་ཏུ་གཏོར་མ་དབུལ། བུམ་པའི་ལྷའི་ཐུགས་ཀར་སྣ་ཚོགས་རྡོ་རྗེའི་
ལྟེ་བ་སྟོང་པར་ཡོད་པའི་ནང་དུ་བསྒྲུབ་བྱ་གང་ཡིན་དེ་དམིགས་ལ། རང་གི་ཐུགས་ཀ་ནས་སྔགས་ཀྱི་ཕྲེང་བ་གཟུངས་ཐག་ལ་བརྟེན་ཏེ་སོང་བས་བུམ་ནང་གི་ལྷའི་
ཐུགས་བརྒྱུད་བསྐུལ་ཏེ། ཐུགས་ཀ་ནས་ཡེ་ཤེས་ཀྱི་བདུད་རྩི་བབས་པས་བསྒྲུབ་བྱའི་ལུས་ལ་ཐིམ་སྟེ་ནད་དང་སྡུག་བསྔལ་ཞི་ཞིང་། ཚེ་དང་བསོད་
ནམས་དང་ཡེ་ཤེས་རྒྱས་པར་བྱས་ནས་བདུད་རྩིའི་ལྷག་མ་རྣམས་ཀྱིས་བུམ་པ་གང་བར་བསམས་ལ། རྒྱ་གར་སྐད་དུ། བཛྲ་བི་དཱ་ར་ནཱ་མ་དྷཱ་ར་
ནི༑ བོད་སྐད་དུ། རྡོ་རྗེ་རྣམ་པར་འཇོམས་པ་ཞེས་བྱ་བའི་གཟུངས། སངས་རྒྱས་དང་བྱང་ཆུབ་སོགས་ནས། སངས་རྒྱས་ཀྱི་མཐུས་ལག་ན་རྡོ་རྗེས་

༄༅།                   །རབ་ཏུ་སྨྲས་སོ། །ཅེས་པའི་བར་གོང་བཞིན་ཆེ་བ་དྲན་པ་ལན་གཅིག་བརྗོད། ན་མོ་རཏྣ་ཏྲ་ཡཱ་ཡ། ན་མཿ ཤྩཎྜ་བཛྲ་པཱ་ཎ་
ཡེ༑ སོགས་ནས། བྷིནྡ་བྷིནྡ་བཛྲ་ཧཱུྃ་ཕཊ། བར་བརྒྱ་རྩ་བརྒྱད་དང་ཉི་ཤུ་རྩ་གཅིག་བརྗོད། ན་མཿ ཤྩཎྜ་བཛྲ་ཀྲོ་དྷཱ་ཡ། ཧུ་ལུ་ཧུ་ལུ། ཏིཥྛ་ཏིཥྛ། བནྡྷ་
བནྡྷ། ཧ་ན་ཧ་ན། ཨ་མྲྀ་ཏེ་ཧཱུྃ་ཕཊ། བརྒྱ་རྩ་བརྒྱད་བཟླས་ལ། སྡིག་པ་ཐམས་ཅད་བྱང་བྱས་ནས། སོགས་ནས། དེས་ནི་རྟག་ཏུ་དགེ་བར་འགྱུར།
ཅེས་པའི་བར་གོང་བཞིན་བརྗོད། སྤྲོན། ཚིགས་བཅད་གང་རིགས་དང་བཅས་པའམ། མི་ནུས་ན། ཨོཾ་སརྦ་ཏ་ཐཱ་ག་ཏ་བཛྲ་བི་དཱ་ར་ས་པ་རི་ཝཱ་ར་ཞེས་རེ་རེའི་འགོར་
སྦྱར་བའི་ཨརྒྷཾ་པྲ་ཏཱིཙྪ་སྭཱཧཱ། ནས། ཤབྡ་པྲ་ཏཱིཙྪ་སྭཱཧཱ། ཞེས་པའི་བར་དྷརྨ་ར་ཎི་སོགས་དྲིལ་གསིལ། གང་ཐུགས་གཉིས་སུ་མེད་པའི་ཡེ་ཤེས་ཀྱི། །རྡོ་

རྗེ་རིན་ཆེན་ཀུན་ནས་འབར་བའི་མཐུས། །བདུད་བཞིའི་སྟོབས་རྣམས་རྣམ་པར་འཇོམས་མཛད་པ། །རྡོ་རྗེ་རྣམ་པར་འཇོམས་ལ་ཕྱག་འཚལ་ལོ།
ཞེས་བསྟོད། སྤྲོན། དེ་བཞིན་གཤེགས་པ་ཐམས་ཅད་ཀྱི། །མཐུ་སྟོབས་གཅིག་ཏུ་གྱུར་པ་ནི། །རྡོ་རྗེ་ཁྲོ་བོའི་སྐུར་སྟོན་པ། །རྣམ་པར་འཇོམས་ལ་
ཕྱག་འཚལ་ལོ། །སྟོང་ཉིད་ཡེ་ཤེས་རྡོ་རྗེ་ཡིས། །མི་ཕྱེད་སྲུང་བའི་འཁོར་ལོ་ནི། །ཀུན་ནས་འཁོར་བའི་མེ་དཔུང་གིས། །བསྐོར་བའི་གནས་ལ་ཕྱག་
འཚལ་ལོ། །རྣམ་པར་རྒྱས་པ་པདྨོ་ཡི། །སྟོང་པ་ཉི་མའི་དཀྱིལ་འཁོར་ལ། །བསྒྱིངས་པའི་ཚུལ་གྱིས་ལེགས་བཞུགས་པ། །རྡོ་རྗེ་རྣམ་འཇོམས་
དཔལ་ལ་འདུད། །སྣ་ཚོགས་ཕྲིན་ལས་བསྒྲུབ་པའི་ཕྱིར། །སྐུ་མདོག་མརྒད་ལྟར་གསལ་བ། །རྒྱན་རྣམས་ཀུན་གྱི་རྣམ་པར་སྤྲས། །སྤྲུལ་པའི་འོད་

༄༅།                   །ཟེར་འཕྲོ་ལ་འདུད། །ཞལ་གཅིག་ཕྱག་གཉིས་སྤྱན་གསུམ་པ། །ཞི་དང་ཁྲོ་དང་འཛུམ་པ་དང་། །དཔའ་དང་བརྩེ་བའི་
ཉམས་དང་ལྡན། །དབང་ཕྱུག་དམ་པ་ཁྱོད་ལ་འདུད། །སྣ་ཚོགས་རྡོ་རྗེའི་ཕྱག་གཡས་ཀྱིས། །ཉིད་ཀྱི་ཐུགས་ཀར་བསྒྱིངས་ནས་བསྣམས། །གཡོན་
པས་དྲིལ་བུ་དཀུར་འཛིན་པ། །རྣམ་རོལ་ཁྱོད་ལ་ཕྱག །གསུང་གི་རིག་སྔགས་ང་རོའི་དབྱངས། །འབྲུག་སྒྲ་སྟོང་བཞིན་རྣམ་བསྒྲགས་པས། །
བདུད་དཔུང་མ་ལུས་རྣམས་གནོན་ཞིང་། །འདོད་དགུ་སྦྱིན་པར་མཛད་ལ་འདུད། །ཁྱོད་ཐུགས་ཟབ་པས་ཉེར་ཞི་ཡང་། །རྒྱ་ཆེ་རོལ་པས་ཀུན་ཁྱབ་
མཛོད༑ །མི་གཡོ་ཀུན་འགྲོ་རྟག་བརྟན་པ། །ཡེ་ཤེས་དབང་ཕྱུག་ལ་ཕྱག་འཚལ། །ཡོན་ཏན་ཕྲིན་ལས་རིན་ཆེན་གྱི། །མི་ཟད་གཏེར་གྱུར་མགོན་ཁྱོད་

ལ༑ །རྟག་ཏུ་གུས་པས་གསོལ་འདེབས་ཀྱི། །དངོས་གྲུབ་མ་ལུས་སྩལ་དུ་གསོལ། །ཞེས་བསྟོད་ལ་གཟུངས་ཐག་བསྡུས། སྔར་གཏོར་མ་ཕུལ་མ་ཚར་ན་རྡོ་རྗེ་
གནོད་སྦྱིན་གྱི་ཕྱག་རྒྱ་དང་། ཨོཾ་བཛྲ་ཡཀྵ་ཧཱུྃ་གིས་བགེགས་སྦྱངས། ཨོཾ་བཛྲ་ཛྭ་ལ་ཨ་ན་ལ་ཧ་ན་ད་ཧ་པ་ཙ་མ་ཐ་བནྡྷ་ར་ཎ་ཧཱུྃ་ཕཊ་ཀྱིས་མ་དག་པ་བསྲེག། རྡོ་རྗེ་
བསྡམས་པ་འདེབས་པའི་ཚུལ་དང་། ཨོཾ་ཨ་ཀཱ་རོ་མུ་ཁཾ་སརྦ་དྷརྨ་ཎཾ། ཨཱ་དྱ་ནུཏྤནྣ་ཏཱཏ་ཨོཾ་ཨཱཿ ཧཱུྃ་ཕཊ་སྭཱཧཱས་གཏོར་མ་འདོད་དགུ་འབྱུང་བའི་ཡེ་ཤེས་ཀྱི་བདུད་
རྩིའི་རྒྱ་མཚོར་བྱིན་གྱིས་བརླབ་བོ། །ལྷའི་ཞལ་ནས་འོད་ཀྱི་སྦུ་གུ་བྱུང་བས་གསོལ་བར་བསམ་ཞིང་། རྡོ་རྗེ་ཐལ་མོ་ཁ་གྱེན་དུ་ཕྱེ་བའི་ཕྱག་རྒྱ་དང་། ན་མཿ ཤྩཎྜ་བཛྲ་ཀྲོ་དྷཱ་
ཡ༑ ཧུ་ལུ་ཧུ་ལུ། ཏིཥྛ༌ཏིཥྛ། བནྡྷ་བནྡྷ། ཧ་ན་ཧ་ན། ཨ་མྲྀ་ཏེ་ཧཱུྃ་ཕཊ། ཨོཾ་ཨ་ཀཱ་རོ་སོགས་ལན་གསུམ་གྱིས་ཕུལ། ཨོཾ་སརྦ་ཏ་ཐཱ་ག་ཏ་བཛྲ་བི་དཱ་

༄༅།                   །ར་ས་པ་རི་ཝཱ་ར་རེ་རེའི་འགོར་སྦྱར་བའི་ཨརྒྷཾ་པྲ་ཏཱིཙྪ་སྭཱཧཱ། ནས། ཤབྡ་པྲ་ཏཱིཙྪ་སྭཱཧཱའི་བར། དྷརྨ་ར་ཎི་སོགས་དྲིལ་
གསིལ༑ དེ་བཞིན་གཤེགས་པ་ཐམས་ཅད་ཀྱི། །སོགས་ནས། དངོས་གྲུབ་མ་ལུས་སྩལ་དུ་གསོལ་བར་གོང་བཞིན་བསྟོད། གཏོར་མ་ལྷག་མ་རྣམས་ཆ་གསུམ
གྱི་ཆོ་ག་ཀུན་རིག་ལྟར་བཏང་། བུམ་པའི་ལྷ་ལ་ཨོཾ་སརྦ་ཏ་ཐཱ་ག་ཏ་བཛྲ་བི་དཱ་ར་ས་པ་རི་ཝཱ་ར་རེ་རེའི་འགོར་སྦྱར་ཨརྒྷཾ་པྲ་ཏཱིཙྪ་སྭཱཧཱ། ནས། ཤབྡ་པྲ་ཏཱིཙྪ་སྭཱཧཱའི་
བར། དྷརྨ་ར་ཎི་སོགས། གང་ཐུགས་གཉིས་སུ་མེད་པའི་ཡེ་ཤེས་ཀྱི། །རྡོ་རྗེ་རིན་ཆེན་ཀུན་ནས་འབར་བའི་མཐུས། །བདུད་བཞིའི་སྟོབས་རྣམས་
རྣམ་པར་འཇོམས་མཛད་པ། །རྡོ་རྗེ་རྣམ་པར་འཇོམས་ལ་ཕྱག་འཚལ་ལོ། །ཞེས་བསྟོད། བཅོམ་ལྡན་འདས་བདག་དང་སེམས་ཅན་ཐམས་ཅད་ལ་

མཆོག་དང་ཐུན་མོང་གི་དངོས་གྲུབ་མ་ལུས་པ་སྩལ་དུ་གསོལ། འདོད་དོན་གསོལ། ཨོཾ་བཛྲ་སཏཱ་ས་མ་ཡ་སོགས་ཡིག་བརྒྱ་ལན་གསུམ་གྱིས་ལྷག་ཆད་ཁ་
བསྐང་༑ མ་འབྱོར་པ་དང་ཉམས་པ་དང༌། །ཞེས་སོགས་ཀྱི་མཐར། ཨོཾ་ཨཱཿ  ཧཱུྃ། ཞེས་པས་དུང་ཆོས་ཀྱི་ཆུ་བུམ་པར་བླུགས་ཏེ། ཡེ་ཤེས་པ་
གཤེགས། དམ་ཚིག་པ་ཞུ་བ་བུམ་པའི་ཆུ་དང་གཉིས་སུ་མེད་པར་གྱུར་པར་བསམ།། ༈ ཁྲུས་ཆོག་ནི། བསྒྲུབ་བྱ་དངོས་སམ་བྲིས་པ་ལ་སོགས་པའི་མདུན་
དུ་སྦྱང་ཆས་རྣམས་ཕྱག་ལེན་བཞིན་བཤམས་ལ་གཏོར་མ་ཆབ་ཀྱིས་བྲན་ཏེ། ལས་ཀྱི་རྡོ་རྗེས་བསྒྲུབ་བྱ་ལ་གཡས་ཕྱོགས་སུ་བསྐོར་ཞིང་། རང་གི་ལག་པ་གཡས་མཆོག་སྦྱིན་གྱི་
ཕྱག་རྒྱ་དང་། ཨོཾ་སརྦ་བིགྷཱན་ན་མཿ སརྦ་ཏ་ཐཱ་ག་ཏེ་ཞེས་སོགས་བརྗོད་དེ་སེ་གོལ་གྱི་སྒྲ་བྱ། དེ་ལྟ་བུ་ལན་གསུམ་བྱས་པ་ཞི་བས་སྦྱངས། དེ་བཞིན་དུ་ཏིང་ལོ་དང་ཆང་

དབུ་བསྐོར་བ་དང་བསྟུན་ལ་རྡོ་རྗེ་གསོར་ཞིང་། ན་མཿ ཤྩཎྜ་བཛྲ་ཀྲོ་དྷཱ་ཡ། ཧུ་ལུ་ཧུ་ལུ། ཏིཥྛ་ཏིཥྛ། བནྡྷ་བནྡྷ། ཧ་ན་ཧ་
ན༑ ཨ་མྲྀ་ཏེ་ཧཱུྃ་ཕཊ། ལན་གསུམ་མཐར། འདིར་རྡོ་རྗེ་སློབ་མའམ་སྦྱིན་པའི་བདག་པོ་ཆེ་གེ་མོ་ཞེས་བགྱི་བ་ལ་བར་དུ་གཅོད་པར་རྩོམ་པའི་གདོན་
བགེགས་ཀྱི་རིགས་གང་ཡིན་པ་དེ་དག་ཐམས་ཅད། གཏོར་མ་ལམ་རྔན། ཏིང་ལོ་ལམ་སྒྲོན། ཆང་བུ་ལམ་རྒྱགས་ཀྱི་ཚུལ་དུ་ཁྱེར་ལ་སའི་ཕྱོགས་
འདིར་མ་གནས་པར་གཞན་དུ་སོང་ཤིག ཅེས་ཞི་དྲག་ཕྱེད་མས་སྦྱངས། སྤྲོ་ན་ཁྲོ་བོ་སྤྱན་འདྲེན་གདན་འབུལ་མཆོད་བསྟོད་བྱ་བ་ནི། རང་གི་སྙིང་ག་ནས་འོད་ཟེར་
འཕྲོས་པས་ཁྲོ་བོ་མེ་ལྟར་འབར་བ་ལ་ཡེ་ཤེས་ཀྱི་ཁྲོ་བོའི་ཚོགས་དཔག་ཏུ་མེད་པས་བསྐོར་བ་ཨོཾ་བཛྲ་མཧཱ་ཀྲོ་དྷ་རཱ་ཛ་ས་པ་རི་ཝཱ་ར་ཨོཾ་བཛྲ་ས་མཱ་ཛཿ ས་

སྤྱན་དྲངས་པར་བསམ། ཧཱུྃ། ཡེ་ཤེས་བསྐལ་པ་མེ་ལྟར་འབར་བའི་འོད། །སོགས་ནས། །འགྲོ་བའི་དོན་དུ་མཆོད་ཀྱིས་གཤེགས་སུ་གསོལ། །ཨོཾ་བཛྲ་
ཀྲོ་དྷ་རཱ་ཛས་པ་རི་ཝཱ་ར་ཨེ་ཧྱེ་ཧི་ས་མ་ཛཿ ཞེས་པས་སྤྱན་དྲངས། ཨོཾ་པདྨ་ཀ་མ་ལ་ཡ་སྟྭཾ་གྱིས་གདན་དབུལ། ཨོཾ་ཨརྒྷ། པུ། དྷུ་པེ། ཨཱ་ལོ་
ཀེ༑ གནྡྷེ། ནི་ཝི་དྱེ། ཤབྷ་ཨཱཿ ཧཱུྃ་གིས་མཆོད། ཧཱུྃ། ཆོས་ཉིད་སྟོང་པ་གཉིས་མེད་ངང་ཉིད་ལས། །སོགས་ནས། བགེགས་ཀྱི་དགྲ་ལ་ཕྱག་
འཚལ་བསྟོད། །ཅེས་པའི་བར་གྱིས་བསྟོད། ཧཱུྃ་མཛད་ཀྱི་ཕྱག་རྒྱ་བཅས་ལ། རྗེ་བཙུན་རྩ་བ་དང་བརྒྱུད་པར་བཅས་པའི་དཔལ་ལྡན་བླ་མ་དམ་པ་རྣམས་ཀྱི་
བཀའ་བདེན་པ་དང་། སངས་རྒྱས་ཀྱི་བཀ༴  ཆོས་ཀྱི༴ དགེ་འདུན་གྱི༴    གསང་སྔགས་དང་རིག་སྔགས་ཀྱི་རྒྱལ་པོ་ཁྲོ་བོ་ཁྲོ་མོ་རྣམས་ཀྱི་

༄༅།                   །བཀའ༴ བཅོམ་ལྡན་འདས་རྡོ་རྗེ་རྣམ་པར་འཇོམས་པའི་བཀའ༴ བདེན་པ་ཆེན་པོའི་བྱིན་རླབས་ཀྱིས་འདིར་རྡོ་རྗེ་སློབ་
མའམ་སྦྱིན་པའི་བདག་པོ་ཆེ་གེ་མོ་ཞེས་བགྱི་བ་ལ་བར་དུ་གཅོད་པར་རྩོམ་པའི་གདོན་བགེགས་ལོག་པར་འདྲེན་པའི་ཚོགས་ཐམས་ཅད་ལ། རྒྱུད་སྡེ་དང་
མཐུན་པའི་སྦྱང་བ་རྣམ་པར་དག་པ་བྱས་ཟིན་པས་དེས་མགུ་བར་གྱིས་ལ། སའི་ཕྱོགས་འདིར་མ་གནས་པར་གཞན་དུ་སོང་ཤིག གང་དག་མི་འགྲོ་བ་
དེ་དག་ལ་དེ་བཞིན་གཤེགས་པ་ཐམས་ཅད་ཀྱི་ཐུགས་གཉིས་སུ་མེད་པའི་ཡེ་ཤེས་ལས་བྱུང་བའི་ཁྲོ་བོའི་རྡོ་རྗེ་འབར་ཞིང་རབ་ཏུ་འབར་བ་འདིས་ཁྱེད་
རྣམས་ཀྱི་མགོ་བོ་ཚལ་པ་བརྒྱར་འགས་པར་འགྱུར་རོ། །ཞེས་དང་ལྷའི་ང་རྒྱལ་བརྟན་པོའི་ན་མཿ ཤྩཎྜ་བཟླ་ཞིང་རོལ་མོ་དྲག་ཏུ་བྱ། གུ་གུལ་བདུག ཡུངས་ཀར་

གྱིས་བྲབ། གོང་དུ་ཁྲོ་བོ་སྤྱན་འདྲེན་བྱས་ན། སླར་ཡང་། འཇིགས་པའི་ཧཱུྃ་སྒྲ་སོགས་ཀྱི་མཐར། རྗེ་བཙུན་རྩ་བ་དང་ཞེས་སོགས་སྦྱར་བ་ལན་གཉིས་ཏེ་དྲག་པོའི་སྦྱང་
བ་ལན་གསུམ་བྱས་ལ། བསྒྲུབ་བྱའི་ལུས་དངོས་སམ་བྲིས་པ་བུམ་པའི་ཆུས་བཀྲུ་ཞིང་། ཇི་ལྟར་བལྟམས་པ་སོགས་དང་། འདི་ནི་ཁྲུས་མཆོག་སོགས་ཀྱི་མཐར། ན་
མོ་རཏྣ་ཏྲ་ཡཱ་ཡ། ན་མཿ ཤྩཎྜ་བཛྲ་པཱ་ཎ་ཡེ། སོགས་གཟུངས་རིང་ཚར་གཅིག་དང་། ན་མ ཉྩཎྜ་བཛྲ་ཀྲོ་དྷ་ཡེ་སོགས་ཡང་སྙིང་གི་མཐར། སརྦ་པཱ་པཾ་བྷྱཿ
ཤིནྟཾ་ཀུ་རུ་སྭཱཧཱ། དེ་བཞིན་དུ་སྦྱར་ཏེ། སརྦ་བིགྷཱན༴ སརྦ་རོ་ག༴ སརྦ་དུཥྚཱན༴ སརྦ་གྲ་ཧེ༴ སརྦ་ཛྭ་རེ༴ སརྦ་བྱ་དྷི༴ སརྦ་ཨུ་པ་དྲ་
ཝེ༴ སརྦ་ཨ་ཀཱ་ལ་མྲྀ་ཏྱུ༴ སརྦ་དུརློབ་ནི༴ སརྦ་དུརྨི་ཏེ༴ སརྦ་ཙི་ཏ་ཀུ་ལེ་བྷྱ༴ ཤིནྟཾ་ཀུ་རུ་སྭཱཧཱ། ཞེས་བརྗོད་ཅིང་བཀྲུའོ། །བྱབ་པ་ནི་རྨ་བྱའི་སྒྲོའི་དབུས་

༄༅།     །སུ་ཟླ་བ་ལ་སྔགས་ཀྱི་ཕྲེང་བས་བསྐོར་བར་བསམས་ལ། དེས་བསྒྲུབ་བྱའི་ནད་རིམས་གདོན་བགེགས་རྣམས་རྡོ་ཁབ་ལེན་གྱིས་ལྕགས་ལེན་པ་
ལྟར་བླངས་ཏེ་ཕྱིར་དོར་བར་བསམས་ལ། ན་མཿ ཤྩཎྜ་སོགས་ཡང་སྙིང་གི་མཐར། སརྦ་པཱ་པཾ་ཨ་པ་ན་ཡེ་སྭཱཧཱ། དེ་བཞིན་དུ། སརྦ་བིགྷཱནཿ ནས། སརྦ་ཙི་ཏ་
ཀུ་ལེ་བྷྱཿ ཨ་པ་ན་ཡ་སྭཱཧཱའི་བར་སྦྱར་ཏེ་བྱབ་བོ། །དེ་ནས་སླར་མི་འཇུག་པར་བྱ་བའི་ཆེད་དུ་སྤྱི་བོར་རྡོ་རྗེ་བཞག་ལ། ན་མཿ ཤྩཎྜ་སོགས་ཡང་སྙིང་གི་མཐར། རཀྵ་
རཀྵཿ ཞེས་བརྗོད། སྤྲོན། ལུས་ཀྱི་མདུན་རྒྱབ་གཡས་གཡོན་རྣམས་སུ་ཡང་རྡོ་རྗེས་རེག་ཅིང་ལུས་ལ་རྡོ་རྗེའི་གོ་གྱོན་པར་བསམས་ལ། སརྦ་པཱ་པཾ་བྷྱཿ རཀྵ་རཀྵཿ ཞེས་
སོགས་ནས། སརྦ་ཙི་ཏ་ཀུ་ལེ་བྷྱཿ རཀྵ་རཀྵ་བར་སྦྱར་ལ་བསྲུངས་ཏེ། ན་མོ་རཏྣ་ཏྲ་ཡཱ་ཡ། སོགས་གཟུངས་ཚར་གཅིག་བརྗོད་ལ། རྒྱལ་བ་སྲས་བཅས་བདེན་

པའི་བྱིན་རླབས་དང་། །རྡོ་རྗེ་རྣམ་པར་འཇོམས་པའི་ནུས་མཐུ་ཡིས། །འགྲོ་བ་འདི་དག་བདག་གིས་བསྲུངས་ཟིན་གྱིས། །འདི་ལ་སུས་ཀྱང་གནོད་པ་
མ་བྱེད་ཅིག །ཅེས་བརྗོད་ཅིང་མེ་ཏོག་གཏོར། རོལ་མོའི་སྒྲ་དང་བཀྲ་ཤིས་བྱའོ། །ཞེས་རྡོ་རྗེ་རྣམ་པར་འཇོམས་པའི་སྒྲུབ་ཐབས་བུམ་ཆོག་རྗེས་གནང་གི་ཆོ་ག་དང་བཅས་པ་
འདི་སློབ་མ་རྣམས་ཀྱི་བསྐུལ་བའི་ངོར་ཆོས་ཀྱི་རྒྱལ་པོ་འཕགས་པའི་གསུང་རབ་ལ་གཞི་བྱས་ཏེ་ཤཱཀྱའི་བཙུན་པ་དཀོན་མཆོག་ལྷུན་གྲུབ་ཀྱིས་ཨེ་ཝཾ་ཆོས་ལྡན་དུ་བཀོད་པ་དགེ་བར་
གྱུར་ཅིག དངོས་གཞི་དེ་ག་ཡིན་ཀྱང་དེང་སང་བུམ་ཆོག་ཁྲུས་དང་འབྲེལ་བའི་ཕྱག་ལེན་ཆེ་བ་དྲན་པ་གཟུངས་རིང་ཕན་ཡོན་དང་བཅས་པ་ཕྱོགས་གཅིག་ཏུ་བསྡུས་ནས་ནག་པོ་
འགྲོ་ཤེས་ཀྱི་ཚུལ་དུ་བཀོད་པ་ཛ་ཡནྟུ།། ༈ །རྡོ་རྗེ་ཁྲོ་བོ་རྣམས་ལ་འདུད། །གཏོར་མ་ཆེན་པོའི་ཟུར་འདེབས་ནི། །གང་ཟག་གནས་དུས་ཡོ་བྱད་

༄༅།             །དང་། །ཕན་ཡོན་རྣམས་ནི་རྩེ་མོའི་གཞུང་། །རྩ་བ་ཉིད་ལས་ཤེས་བྱ་ཞིང་། །ཆོ་གའི་གསལ་བྱེད་ཨ་ཝ་བརྗོད། །རང་
གི་མདུན་དུ་ཕྱི་ལྕགས་རི་གྲུ་བཞི་པ། ནང་ཟུར་གསུམ་གྱི་རྩེ་མོ་ལྷོ་འམ་གནོད་པ་ངོས་ཟིན་ན་དེ་དངོས་སུ་བསྟན་པའི་སྟེང་དུ་དབུས་སུ་གཏོར་སྣོད་ཆེ་བ་ལྕགས་མིན་པའི་མཉྫིའམ་
རྡོའི་སྟེགས་ལ་བཞག སློབ་དཔོན་དང་དཀྱིལ་འཁོར་གྱི་བར་དུ་གཡོན་ནས་རིམ་པར་མཆོད་པ་བཤམས། གཡས་གཡོན་དུ་ཆང་དང་ཨརྒྷཾ་ཐེབས་ཀྱུ་བླུགས་པ་པོའི་མཆོད་
གཡོག་རེ། སློབ་དཔོན་གྱི་གཡས་དཀྱིལ་འཁོར་ལ་ཁ་ཕྱོགས་པར་བུམ་ཆོག་མཁན་འདུག་ཏེ་བདག་བསྐྱེད་གཉིས་ཀས་རྣམ་འཇོམས་བསྒོམ། གཟུངས་རིང་ཅི་རིགས་
བཟླས། མཆོད་བསྟོད་མདོར་བསྡུས་བྱ། དེ་ནས་བུམ་ཆོག་པས་བུམ་པ་ལྷར་བསྐྱེད་བཟླས་པ་བྱེད་ཅིང་། སློབ་དཔོན་གྱི་མདུན་གྱི་གཏོར་མ་ཆན་སོགས་ལ་དམིགས་ནས་ལག་

གཡོན་རྡོ་རྗེ་དང་བཅས་སྙིང་གར་ཁུ་ཚུར་བཅང་། གཡས་གཏོར་མར་བསྟན་དྲིལ་བུ་དང་བཅས་མཆོག་སྦྱིན་ཕྱག་རྒྱ་ལ་མཐེ་བོང་དཀྱིལ་དུ་བཀུག་ནས་སྲིན་ལག་གི་རྩ་བ་མནོན་པ་
ཆོས་འབྱུང་གི་ཕྱག་རྒྱ་བྱ། སེམས་ཀྱི་ལག་མཐིལ་དུ་རཾ་དམར་པོ་དེའི་སྟེང་དུ་ཨ་དཀར་པོ། རཾ་ལས་མེ་འབར། ཨ་ཞུ་ནས་བདུད་རྩིའི་རྒྱུན་གཏོར་མ་ལ་བབས་པར་བསམ། སམྦྷ་
རའི་སྔགས་བདུན་རེ་བརྗོད། ལག་གཡས་ཕྱག་རྒྱ་སྔར་གྱི་དེ་ཁ་ཕུབ་ལ་མཆོད་པ་རྣམས་ལ་རིམ་པ་བཞིན་རེག་ཅིང་སོ་སོའི་སྔགས་བརྗོད། དྷརྨ་ར་ཎི་བྱ། དེ་ལྟར་དཀྱུས་
བཞིན་བརྒྱ་རྩ་བརྒྱད་སོང་རྗེས་མཆོད་པ་རྣམས་དང་ཆན་ཟན་ཨརྒྷའི་ལྷག་མ་ཐམས་ཅད་བཟློག་གླུད་ཀྱི་མགོར་བླུག ཁ་གཅིག་གཏོར་མ་ཆ་གསུམ་བཏང་ནའང་སློབ་དཔོན་རྩེ་
མོས་མ་བཤད་ཅིང་། ཕྱག་ལེན་ལ་མི་དགོས། སློབ་དཔོན་གྱིས་ཐལ་མོ་སྦྱར་ནས་དཔང་གཟུང་བརྗོད་པ་ནི་འདི་སྐད་དོ། །བླ་མ་དང་དཀྱིལ་འཁོར་གྱི་ལྷ་ཚོགས་སངས

༄༅།             །རྒྱས་དང་བྱང་ཆུབ་སེམས་དཔའ་ཐམས་ཅད་བདག་ལ་དགོངས་སུ་གསོལ། བདག་གི་གཏན་པ་མེད་པའི་མཆོད་སྦྱིན་གྱི་
གཏོར་མ་རྒྱ་ཆེན་འདི་བགྱིས་པའི་མཐུས་ཡོན་བདག་གམ་བདག་ཅག་དཔོན་སློབ་འཁོར་དང་བཅས་པ་རྣམས་ཀྱི་ནད་དང་། གདོན་དང་། བགེགས་
དང་། ཕྱི་ནང་གི་བར་དུ་གཅོད་པ་དང་། ཉེ་བར་འཚེ་བ་ཐམས་ཅད་ཞི་བར་མཛད་དུ་གསོལ། གཞན་གྱི་རིག་སྔགས་དང་། རྦོད་གཏོང་དང་། བྱད་
ཁ་དང་། འཁྲུལ་འཁོར་ལ་སོགས་པའི་གནོད་པ་ཐམས་ཅད་ཕྱིར་བཟློག་ཏུ་གསོལ། ཚེ་དང་བསོད་ནམས་དང་དཔལ་དང་འབྱོར་པ་ཐམས་ཅད་རྒྱས་
པར་མཛད་དུ་གསོལ། བསྟན་པ་དང་སེམས་ཅན་མང་པོ་ལ་འཚེ་བར་བྱེད་ཅིང་། དཀོན་མཆོག་གསུམ་གྱི་རྟེན་དང་གཙུག་ལག་ཁང་ལ་གནོད་པར་བྱེད་

པའི་དགྲ་དང་། བགེགས་ཐམས་ཅད་ཞི་བ་དང་བཟློག་པའི་ཕྲིན་ལས་མཛད་དུ་གསོལ། གང་དག་ཞི་བས་མི་ཐུལ་བ་གདུག་པ་ཅན་མཆིས་ན་དེ་བཞིན་
གཤེགས་པ་ཁྱེད་རྣམས་རྡོ་རྗེ་ཁྲོ་བོའི་ཚོགས་སུ་སྤྲུལ་ནས་བསྟན་པ་སྐྱོང་བར་ཞལ་གྱིས་བཞེས་པའི་ཆོས་སྐྱོང་སྲུང་མའི་ཚོགས་དུ་མ་དང་བཅས་པས་དྲག་
པོའི་ལས་ཀྱི་གདུག་པ་ཅན་ཚར་གཅོད་དུ་གསོལ། བདག་གི་ཉེས་པའི་ཚོགས་ཅི་ཡང་མ་བགྱིས་ཤིང་གདུག་པ་ཅན་འདིས་སངས་རྒྱས་ཀྱི་བསྟན་པ་སྤྱི་
དང་༑ དཀོན་མཆོག་གསུམ་ལ་གནོད་པ་གྲངས་མེད་པ་བྱས་པས་གདུག་པ་ཅན་ཚར་གཅོད་པར་རིགས་སོ། །དེ་རྗེས། བདག་གི་བསམ་པའི་སྟོབས་
དང་ནི། །དེ་བཞིན་གཤེགས་པའི་སྦྱིན་སྟོབས་དང་། །ཆོས་ཀྱི་དབྱིངས་ཀྱི་སྟོབས་རྣམས་ཀྱིས། །དོན་རྣམས་གང་དག་བསམ་པ་ཀུན། །དེ་དག་

༄༅།             །ཐམས་ཅད་ཅི་རིགས་པ། །ཐོགས་པ་མེད་པར་འབྱུང་གྱུར་ཅིག །ཅེས་བྱ་བ་དང་། ལྷུག་པའི་བདེན་སྟོབས་ནི། སངས་རྒྱས་
ཀྱི་བདེན་པ་དང་། ཆོས་ཀྱི་བདེན་པ་དང་། དགེ་འདུན་གྱི་བདེན་པ་དང་། རྗེ་བཙུན་བླ་མ་རྣམས་ཀྱི་བདེན་པ་དང་། གསང་སྔགས་དང་། རིག་
སྔགས་དང་། སྙིང་པོ་དང་། ཕྱག་རྒྱ་དང་དམ་ཚིག་རྣམས་ཀྱི་བདེན་པ་དང་། བདག་གི་བསམ་པ་རྣམ་པར་དག་པའི་བྱིན་གྱིས་བརླབས་ཀྱི་མཆོད་
སྦྱིན་གྱི་གཏོར་མ་ཁ་དོག་དྲི་རོ་ནུས་པ་ཕུན་སུམ་ཚོགས་པ། རེག་བྱ་ཕུན་སུམ་ཚོགས་པ། འདོད་པའི་ཡོན་ཏན་ལྔའི་ཆར་དག་པ་འདིས་བདག་མིང་འདི་
ཞེས་བགྱི་བའི་བར་ཆད་ཐམས་ཅད་བཟློག་ཏུ་གསོལ། རྨི་ལམ་ངན་པ་དང་། ལྟས་ངན་པ་དང་། ནད་དང་གདོན་ཐམས་ཅད་ཞི་བར་མཛད་དུ་

གསོལ༑ བསམ་པ་ཐམས་ཅད་འགྲུབ་པར་མཛད་དུ་གསོལ། ཞེས་བདེན་པའི་སྟོབས་ལན་གསུམ་བརྗོད་ལ། བུམ་ཆོས་སྣ་དྲངས་དར་དང་རོལ་མོ་བཅས་བརྡེག་
སར་སླེབ་པ་དང་། སློབ་དཔོན་གྱི་ཧཱུྃ་མཛད་ཀྱི་ཕྱག་རྒྱ་བཅས་ལ། ན་མོ་རྗེ་བཙུན་རྩ་བ་དང་བརྒྱུད་པར་བཅས་པའི་དཔལ་ལྡན་བླ་མ་དམ་པ་རྣམས་ཀྱི་བཀའ་བདེན་
པ་དང་། སངས་རྒྱས་དང་ཆོས་དང་དགེ་འདུན་གྱི་བཀའ་བདེན་པ་དང་། བྱ་བ་དང་སྤྱོད་པ་དང་རྣལ་འབྱོར་དང་རྣལ་འབྱོར་བླ་ན་མེད་པ་ཐབས་དང་
ཤེས་རབ་གཉིས་སུ་མེད་པའི་རྒྱུད་སྡེ་ཆེན་པོ་བཞིའི་ཡི་དམ་ཞི་བ་དང་ཁྲོ་བོའི་ཚོགས་ཇི་སྙེད་ཐམས་ཅད་ཀྱི་བཀའ་བདེན་པ་དང་། དོན་དམ་ཆོས་ཉིད་རྣམ་
པར་དག་ཅིང་འགྱུར་བ་མེད་པའི་བདེན་པ་དང་། ཀུན་རྫོབ་ཆོས་ཅན་ལས་འབྲས་བསླུ་བ་མེད་ཅིང་བསམ་གྱིས་མི་ཁྱབ་པའི་བདེན་པ་དང་། དཔལ་

༄༅།             །མགོན་ཆོས་སྐྱོང་བསྲུང་མ་རྡོ་རྗེ་ཡེ་ཤེས་ཀྱི་སྤྱན་དང་ལྡན་ཞིང་། ལས་བྱེད་འཇིག་རྟེན་པའི་ཕོ་ཉ་དྲག་པོའི་མཐུ་རྩལ་ནུས་
པ་ཅན་རྣམས་ཀྱི་བདེན་པ་དང་། བདེན་པ་ཆེན་པོའི་བྱིན་བརླབས་ཀྱིས་སྤྱིར་དཔལ་ལྡན་བླ་མ་དམ་པ་རྣམས་ཀྱི་སྐུ་གསུང་ཐུགས་ཡོན་ཏན་ཕྲིན་ལས་ལ་
བར་དུ་གཅོད་པ། སངས་རྒྱས་ཀྱི་བསྟན་པ་བཤིག་པ། དམ་པའི་ཆོས་ལ་སྨད་པ། དགེ་འདུན་གྱི་སྡེ་དཀྲུག་པ། སེམས་ཅན་ཡོངས་ལ་གནོད་འཚེ་
བྱེད་པ། ཁྱད་པར་དུ་དགོན་གནས་འདི་ཉིད་ལ་གནོད་པར་བྱེད་པ་ཐམས་ཅད་དང་། སྦྱིན་པའི་བདག་པོ་འཁོར་དང་བཅས་པའི་ལུས་ངག་ཡིད་གསུམ་
ལ་གནོད་པར་བྱེད་པའི་དགྲ་བགེགས་གདུག་པ་ཅན་ཐམས་ཅད་ཉོན་ཅིག མཆོད་སྦྱིན་གྱི་གཏོར་མ་གཟུགས་སྒྲ་དྲི་རོ་རེག་བྱ་འདོད་པའི་ཡོན་ཏན་ལྔ་དང་

ལྡན་པ་འདི་དང་། བཟློག་གླུད། ཕུང་པོ་དང་། ཁམས་དང་། སྐྱེ་མཆེད་དང་། དབང་པོ་དྲུག་དང་། ཡན་ལག་ཉིང་ལག་དོན་སྙིང་ཐམས་ཅད་
ཚང་ཞིང་། གོས་རྒྱན་སྣ་ཚོགས་དང་བཅས་པ་འདི་ཁྱེར་ལ་གནོད་ཅིང་གདུག་པའི་བསམ་སྦྱོར་ཉེ་བར་ཞི་ནས་རང་བཞིན་གྱི་གནས་སུ་འགྲོ་བར་གྱིས་
ཤིག གང་དག་བསམ་སྦྱོར་ངན་པ་དེ་དག་མི་གཏོང་ན་དེ་བཞིན་གཤེགས་པ་ཐམས་ཅད་ཀྱི་ཐུགས་གཉིས་སུ་མེད་པའི་ཡེ་ཤེས་ཀྱི་རྡོ་རྗེ་རབ་ཏུ་འབར་
བས་མགོ་བོར་བསྣུན་ཅིང་བསྐལ་པའི་མེས་ཚིག་པར་གྱུར་ཅིག བདག་དང་སྦྱིན་བདག་རྣམས་ཀྱི་ལུས་ལ་གནོད་པའི་ནད་བཞི་བརྒྱ་རྩ་བཞི་གདོན་སྟོང་
ཕྲག་བརྒྱད་ཅུ་ནད་ཡམས་དལ་ཁ་ཐམས་ཅད་ཕྱིར་བཟློག་པར་གྱུར་ཅིག སྔོན་གྱི་ལས་དང་འཕྲལ་གྱི་རྐྱེན་ལས་གྱུར་བའི་འབྱུང་པོ་མི་དང་མི་མ་ཡིན་

༄༅། པའི་གནོད་པ་འཁོན་གྲིབ་ལྟས་ངན་བྱུར་དང་སྐལ་བ་ངན་པ་ཐམས་ཅད་ཕྱིར་བཟློག་པར་གྱུར་ཅིག ཕ་རོལ་གྱི་མཐུ་དང་
བྱད་ཁ་ཕུར་ཁ་མནན་གཏད་འཁྲུལ་འཁོར་ལ་སོགས་པའི་རྦོད་གཏོང་ཐམས་ཅད་ཕྱིར་བཟློག་པར་གྱུར་ཅིག དེས་བཟླས་པའི་སྔགས་དང་བྱད་ཁ་རྦོད་
འདྲེ་ཐམས་ཅད་དེ་ཉིད་རང་ལ་བཟློག་པར་གྱུར་ཅིག རྨི་ལམ་ངན་པ་མཚན་མ་ངན་པ་ལོ་ཟླ་ཞག་དང་ཟ་མའི་སྐེག་ངན། ཆགས་ཆེ་ཞིང་ཉམས་ང་བ་
བཀྲ་མི་ཤིས་པ་ཐམས་ཅད་ཕྱིར་བཟློག་པར་གྱུར་ཅིག གཞན་ཡང་སྡང་བར་བྱེད་པའི་དགྲ། གནོད་པར་བྱེད་པའི་བགེགས། གཟའ་དང་རྒྱུ་
སྐར༑ དམུ་དང་བདུད། བཙན་དང་གཤིན་རྗེ་ཀླུ་གཉན་ས་བདག རྒྱལ་འགོང་ཐེའུ་རང་། དམ་སྲི་བསྲེ་མོའི་རིགས་ཀྱི་གནོད་བྱེད་ཐམས་ཅད་ཕྱིར་

བཟློག་པར་གྱུར་ཅིག མདོར་ན་བདག་དང་ཡོན་བདག་འཁོར་དང་བཅས་པའི་ཕྱི་ནང་གསང་གསུམ་གྱི་ཉོན་མོངས་བར་ཆད་མི་མཐུན་པའི་ཕྱོགས་
ཐམས་ཅད་ཕྱིར་བཟློག་པར་གྱུར་ཅིག མེད་པར་གྱུར་ཅིག ཞི་བར་གྱུར་ཅིག མི་འབྱུང་བར་གྱུར་ཅིག དཀོན་མཆོག་བསླུ་བ་མེད་པ་དང་། །ཆོས་
ཉིད་བདེན་པའི་བྱིན་རླབས་ཀྱིས། །དགྲ་བགེགས་གནོད་པ་བཟློག་པ་དང་། །བསྲུང་སྐྱོབ་མཐུ་དང་ལྡན་གྱུར་ཅིག །ཨོཾ་གདུག་པ་ཅན་ཐམས་ཅད་ཕྱིར་ལ་
བཟློགསརྦ་དུཥྚཾ་པྲ་ཏྱངྒི་ར་ཕཊ་࿚ཁོས། རཀྵ་རཀྵ་࿚བསྲུང་བསྲུང་བར་མཛོད་ཀུ་རུ་སྭཱཧཱ། དེ་ནས་སློབ་དཔོན་གྱི་རྗེས་མནན་ལ་ནང་དུ་འོང་སྟེ་གོང་དུ་བདག་བསྐྱེད་ཀྱི་ཡེ་ཤེས་
པ་མདུན་དུ་ཕྱུང་ན། དེ་ལ་མཆོད་བསྟོད་བསྡུས་པ་བྱེད། མ་ཕྱུང་ན་རྣལ་འབྱོར་ཆེན་པོའི་ལུགས་ལྟར་བྱེད་ན་རང་ཉིད་ལ་མཆོད་བསྟོད་བྱ་བ་ནི། ཨོཾ་སརྦ་ཏ་ཐཱ་ག་ཏ་བཛྲ་བི་

༄༅།     །དཱ་ར་ས་པ་རི་ཝཱ་ར་ཨརྒྷཾ་པྲ་ཏཱིཙྪ་སྭཱཧཱ། སོགས་ནས། ཨོཾ་སརྦ་ཏ་ཐཱ་ག་ཏ་བཛྲ་བི་དཱ་ར་ས་པ་རི་ཝཱ་ར་ཤབྡ་པྲ་ཏཱིཙྪ་
སཱཧཱ། དྷརྨ་ར་ཎི་དྲིལ་གསིལ་སོགས་ཀྱིས་མཆོད། གང་ཐུགས་གཉིས་སུ་མེད་པའི་ཡེ་ཤེས་ཀྱི། །རྡོ་རྗེ་རིན་ཆེན་ཀུན་ནས་འབར་བའི་མཐུས། །བདུད་
བཞིའི་སྟོབས་རྣམས་རྣམ་པར་འཇོམས་མཛད་པ། །རྡོ་རྗེ་རྣམ་པར་འཇོམས་ལ་ཕྱག་འཚལ་ལོ། །ཅེས་བསྟོད། བཅོམ་ལྡན་འདས་སོགས་ཀྱིས་འདོད་དོན་
གསོལ༑ ཨོཾ་བཛྲ་སཏཱ་སོགས་ཡིག་བརྒྱ་ལན་གསུམ། མ་འབྱོར་པ་དང་སོགས་ཀྱིས་བཟོད་པར་གསོལ། ཡེ་ཤེས་པ་བྱུང་ན། བཛྲ་མུ ནམ་མཁའི་ཡེ་ཤེས་པ་
རང་བཞིན་གྱི་གནས་སུ་གཤེགས། རང་གི་དཔྲལ་བར་ཨོཾ། མགྲིན་པར་ཨཱཿ སྙིང་གར་ཧཱུྃ། དགེ་བ་འདི་ཡི་མྱུར་དུ་བདག །རྡོ་རྗེ་ཁྲོ་བོ་འགྲུབ་

གྱུར་ནས། །འགྲོ་བ་གཅིག་ཀྱང་མ་ལུས་པ། །དེ་ཡི་ས་ལ་འགོད་པར་ཤོག །སྟོན་མཆོག་དམ་པ་སོགས་བཀྲ་ཤིས་བྱའོ། །འདི་ནི་བྱེད་མཁན་མང་ན་
ཡང་༑ །ལག་ལེན་ནོར་བ་མང་མཐོང་ནས། །བརྩེ་བས་བསམ་པས་ཀུན་བླངས་ཏེ། །དོན་གཉེར་འགའ་ཡིས་བསྐུལ་བའི་ངོར། །དཔལ་ལྡན་ས་སྐྱའི་ལོ་ཙཱ་བ། །ཨ་ནནྡ་ཡིས་
མྱུར་བར་སྦྱར། །དགེ་བས་མི་ཤེས་ཀུན་བཅོམ་སྟེ། །ཀུན་མཁྱེན་ཆོས་ཀྱི་རྒྱལ་པོར་ཤོག ཤུབྷཾ།། ༈ བདེན་བརྡར་བསྡུས་པ་ནི། ན་མོ་རྗེ་བཙུན་རྩ་བ་དང་
བརྒྱུད་པར་བཅས་པའི་དཔལ་ལྡན་བླ་མ་དམ་པ་རྣམས་ཀྱི་བཀའ་བདེན་པ་དང་། སངས་རྒྱས་ཀྱི༴ ཆོས་ཀྱི༴ དགེ་འདུན་གྱི༴ གསང་སྔགས་དང་
རིག་སྔགས་ཀྱི་རྒྱལ་པོ་ཁྲོ་བོ་དང་ཁྲོ་མོ་རྣམས་ཀྱི་བཀའ་བདེན་པ་དང་། ཆོས་ཉིད་རྣམ་པར་དག་པའི་བདེན་པ་དང་། བདེན་པ་ཆེན་པོའི་བྱིན་གྱིས་

༄༅།      །བརླབས་ཀྱིས། བདག་ཅག་དཔོན་སློབ་འཁོར་དང་བཅས་པ་རྣམས་ཀྱི་སྔོན་གྱི་ལས་ལས་གྱུར་པ་དང་། འཕྲལ་གྱི་རྐྱེན་
ལས་གྱུར་པའི་འབྱུང་པོ་མི་དང་མི་མ་ཡིན་པའི་གནོད་ཅིང་ཉེ་བར་འཚེ་བ་དང་། གང་གིས་བདག་ལ་བྱད་ཁ་དང་། གཏད་ཁ་ལ་སོགས་པའི་རྦོད་གཏོང་
གི་རིགས་གང་ཡིན་པ་དེ་དག་ཐམས་ཅད་གཏོར་མ་ཆེན་པོ་འདི་འཕངས་པས་སྐད་ཅིག་ལ་དེ་དག་ཐམས་ཅད་བརླག་པར་གྱུར་ཅིག ཉེ་བར་ཞི་བར་གྱུར་
ཅིག མེད་ཅིང་མི་འབྱུང་བར་གྱུར་ཅིག ཕྱིར་བཟློག་པར་གྱུར་ཅིག བཟླས་པའི་སྔགས་དེ་ཉིད་ཀྱི་རྦོད་བྱེད་པ་རང་ལ་བརླག་པར་གྱུར་ཅིག དེས་
རྦད་པའི་ལྷ་འདྲེ་དེ་དག་ཀྱང་རྦད་བྱེད་རང་ལ་བཟློག་པར་གྱུར་ཅིག གཞན་ཡང་བདག་གམ་སྦྱིན་བདག་རྣམས་ལ་གནོད་ཅིང་འཚེ་བར་བྱེད་པའི་ལྷ་

དང་༑ ཀླུ་དང་། གནོད་སྦྱིན་དང་། དྲི་ཟ་དང་། ལྷ་མ་ཡིན་ལ་སོགས་པའི་དགྲ་བགེགས་ཀྱི་རིགས་གང་ཡིན་པ་དེ་དག་ཐམས་ཅད་གཏོར་མ་ཆེན་པོ་
འདི་འཕངས་པས། སྐད་ཅིག་ལ་བརླག་པར་གྱུར་ཅིག ཉེ་བར་ཞི་བར་གྱུར་ཅིག མེད་ཅིང་མི་འབྱུང་བར་གྱུར་ཅིག ཕྱིར་བཟློག་པར་གྱུར་
ཅིག དཀོན་མཆོག་བསླུ་བ་མེད་པ་དང་། །ཆོས་ཉིད་བདེན་པའི་བྱིན་རླབས་ཀྱི། །དགྲ་བགེགས་གནོད་པ་བཟློག་པ་དང་། །བསྲུང་སྐྱོབ་མཐུ་དང་
ལྡན་གྱུར་ཅིག །སརྦ་དུཥྚཾ་པྲ་ཏྱངྒི་ར་ཕཊ། རཀྵ་རཀྵ་ཀུ་རུ་ཀུ་རུ་སྭཱཧཱ། དེ་ནས་སློབ་དཔོན་གྱི་རྗེས་མནན་ལ་ནང་དུ་ལོག་གོ །དེ་བཞིན་གཤེགས་པའི་མཐུ་སྟོབས་
ཀུན་བསྡུས་པའི། །རྡོ་རྗེ་རྣམ་འཇོམས་སྒྲུབ་ཐབས་བུམ་ཆོག་ཁྲུས། །ཆེ་བ་དྲན་པ་གཟུངས་རིང་ཕན་ཡོན་བཅས། །གཅིག་ཏུ་སྡེབས་དང་གཏོར་ཆེན་ཟུར་འདེབས་དང་། །

༄༅།       །དཔང་གཟུགས་བདེན་བརྡར་རྒྱས་བསྡུས་ལ་སོགས་པ། །དཔེ་རྒྱུན་དཀོན་ལ་ཕན་སྙམ་ས་སྐྱ་པའི། །ཡབ་སྲས་རྣམས་ཀྱི་བཀའ་འབངས་ཐ་
ཤལ་བ། །རྨོང་བརྟུལ་བྱམས་པ་སྨོན་ལམ་གྲགས་པ་ཡིས། །སྡེ་དགེའི་ཁམས་ནས་པར་དུ་སྒྲུབ་འདིས་དགེས། །ཐུབ་བསྟན་དར་ཞིང་འགྲོ་བའི་རྒུད་པ་སྲེལ། །བདག་ཅག་ཚེ་
འདིར་བྱང་ཆུབ་ཐོབ་གྱུར་ཅིག །ཞེས་རྡོ་རྗེ་རྣམ་པར་འཇོམས་པའི་བུམ་ཆོག་དང་ཟུར་འདེབས་མི་གཙང་ཁྲུས་བྱེད་ཀྱིས་པར་རྙིང་པ་ཧ་ཅང་ཧྲུལ་སོང་བས། སླར་ཡང་ལྷ་ཆེན་དྲུང་
ལས་བཀྲ་ཤིས་བསྟན་འཛིན་ནས་རང་དང་གཞན་ལ་ཕན་ཕྱིར་དུ། ཆུ་འབྲུག་ཟླ༡༡ ཚེས་༡༤ ལ་ནག་འགྲོས་སུ་གསར་བཀོད་བགྱིས་པ་འདི་ལ་རང་བཟོ་མེད་ཅིང་ཚིག་སྦྱོར་
འཁྲུལ་པ་མཆིས་ན་རྡོ་རྗེ་རྣམ་པར་འཇོམས་པའི་ལྷ་ཚོགས་ལ་སྙིང་ནས་བཤགས་སོ་བཟོད་པར་བཞེས། རྒྱལ་བསྟན་དར་ཞིང་ས་བསྟན་ཡུན་རིང་གནས་ལ་གདུང་བརྒྱུད་ཆད་མེད་

མྱུར་དུ་འབྱོན་པར་ཤོག །སརྦ་མངྒ་ལཾ། ཏདྱ་ཐཱ་པཉྩ་ན་དྲི་ཡ་ཨ་ཝ་བོ་དྷ་ནི་སྭཱཧཱ། དགེའོ།། །།ཞལ་དྲོ།། པར་འདི་ལྷ་ཆེན་པར་ཁང་དུ་བཞུགས།། །། ༈ སླར་ཡང་
བལ་ཡུལ་ནས་རྒྱལ་ཡོངས་ས་ཆེན་ཞེས་པ་ལས་གུ་རུས་སྤྲེལ།། །།

༄༅། །འཕགས་མ་སོ་སོར་འབྲང་མའི་སྒྲུབ་ཐབས་བཞུགས་སོ།།

༄༅། །དཔལ་ལྡན་རྩ་བའི་བླ་མ་རིན་པོ་ཆེ། །སོགས། ཁྱབ་བདག་རྡོ་རྗེ་འཆང་དབང་བདག་མེད་མ། །རྣལ་འབྱོར་
དབང་ཕྱུག་གྲུབ་ཆེན་ཌོམྦཱི་པ། །ངོ་མཚར་རྡོ་རྗེ་ནགས་ཁྲོད་གནྡྷ་རི། །ཛ་ཡ་ཤྲཱི་རྣམས་ལ་གསོལ་བ་འདེབས། །མི་ཐུབ་ཟླ་བ་དཔའ་
བོ་རྡོ་རྗེ་དང་། །བླ་ཆེན་འབྲོག་མི་སེ་སྟོན་དཀོན་མཆོག་རྒྱལ། །འཇམ་དབྱངས་རྣམ་འཕྲུལ་རྗེ་བཙུན་གོང་མ་ལྔ། །ནམ་མཁའ་

༄༅། །དཔལ་ལྡན་རྣམས་ལ་གསོལ་བ་འདེབས། །དཔལ་ལྡན་སེངྒེ་བསོད་ནམས་རྒྱལ་མཚན་ཞབས། །དཔལ་ལྡན
ཚུལ་ཁྲིམས་ཡེ་ཤེས་རྒྱལ་མཚན་དང་། །རྒྱལ་བས་ལུང་བསྟན་ངོར་ཆེན་རྡོ་རྗེ་འཆང་། །ཀུན་དགའ་དབང་ཕྱུག་རྣམས་ལ་གསོལ་
བ་འདེབས། །རཏྣ་ཝརྔྷ་དཀོན་མཆོག་ལྷུན་གྲུབ་ཞབས། །ནམ་མཁའ་དཔལ་བཟང་བསོད་ནམས་ལྷུན་གྲུབ་དང་། །བསྟན་འཛིན་

བཟང་པོ་མཁྱེན་རབ་བྱམས་པའི་དཔལ། །ཀློང་ཆེན་ཆོས་རྗེ་རྣམས་ལ་གསོལ་བ་འདེབས། །གནས་གསར་རྗེ་དང་འཇམ་མགོན་ཀུན་བློའི་ཞབས། །དཔལ་ལྡན་ཆོས་སྐྱོང་
ཀུན་དགའ་རིན་ཆེན་དང་། །ལམ་འདིའི་བཀའ་དྲིན་དངོས་སུ་སྩོལ་མཛད་པའི། །རྩ་བའི་བླ་མ་རྣམས་ལ་གསོལ་བ་འདེབས། །དེ་ལྟར་གསོལ་བ་བཏབ་པའི་བྱིན་རླབས་
དང་། །སོ་སོར་འབྲང་མའི་བསྒོམ་བཟླས་ཏིང་འཛིན་གྱིས། །འགལ་རྐྱེན་ཀུན་ཞི་མཐུན་རྐྱེན་དགེ་ལེགས་འཕེལ། །ཕུན་ཚོགས་སྡེ་བཞིའི་སྐལ་བཟང་རྒྱས་པར་ཤོག །སྐྱེ་བ་
ཀུན་ཏུ་སོགས། ཁྱོད་རྣམས་བསྟོད་ཅིང་སོགས། ཅེས་པ་ཀྱེ་རྡོར་འགྲེལ་བ་ལུགས་ཀྱི་བླ་མ་ལས་བརྒྱུད་པ་དང༌། ༈ ན་མོ་གུ་རུ་རཏྣ་ཝརྔྷཱ་ཡ། བདག་དང་སེམས་ཅན་ཐམས་ཅད་དཔལ་ལྡན་
བླ་མ་དམ་པ་རྣམས་ལ་སྐྱབས་སུ་མཆིའོ། །རྫོགས་པའི་སངས་རྒྱས་བཅོམ་ལྡན་འདས་རྣམས་ལ་སྐྱབས་སུ་མཆིའོ། །དམ་པའི་ཆོས་རྣམས་ལ་སྐྱབས་སུ་མཆིའོ། །འཕགས་

༄༅།           །པའི་དགེ་འདུན་རྣམས་ལ་སྐྱབས་སུ་མཆིའོ། །ཞེས་ཅི་ནུས་ཀྱི་མཐར། སེམས་ཅན་ཐམས་ཅད་ཀྱི་དོན་དུ་རྫོགས་པའི་སངས་རྒྱས་ཀྱི་གོ་འཕང་ཐོབ་པར་
བྱ༑ དེའི་ཆེད་དུ་སོ་སོར་འབྲང་མ་བསྒོམ་པར་བགྱིའོ། །ལན་གསུམ་བརྗོད། སེམས་ཅན་ཐམས་ཅད་བདེ་བ་དང་སོགས་ཚད་མེད་བཞི་བརྗོད། ཨོཾ་སྭ་བྷཱ་ཝ་ཤུདྡྷཿ སརྦ་དྷརཿརྨཱཿ སྭ་བྷཱ་ཝ་
ཤུདྡྷོཉཧཾ། སྟོང་པའི་ངང་ལས་པཾ་ལས་པདྨ་དང་ཨ་ལས་ཟླ་བའི་དཀྱིལ་འཁོར་གྱི་སྟེང་དུ་པྲཾ་ཡིག་དཀར་པོ་དེ་ལས་འོད་ཟེར་འཕྲོས། འཕགས་པ་མཆོད། སེམས་ཅན་གྱི་དོན་
བྱས༑ སླར་འདུས་ཡོངས་སུ་གྱུར་པ་ལས་བདག་ཉིད་འཕགས་མ་སོ་སོར་འབྲང་མ་ང་མ་སྐུ་མདོག་དཀར་མོ་ཞལ་གཅིག་ཕྱག་གཉིས་མ། གཡས་ཡེ་ཤེས་ཀྱི་རལ་གྲི་ནམ་མཁའ་ལ་
འཕྱར་བ། གཡོན་གསེར་གྱི་འཁོར་ལོ་རྩིབས་བརྒྱད་དང་ལྡན་པ་ཐུགས་ཀར་འཛིན་པ། དར་སྣ་ཚོགས་ཀྱི་སྟོད་གཡོགས་དང་ཤམ་ཐབས་གསོལ་བ། དབུ་སྐྲ་རལ་པའི་ཐོར་

ཅོག་ནག་པོ་སྤྱི་བོར་བཅིངས་པ། རིན་པོ་ཆེ་དང་མེ་ཏོག་གསར་པའི་རྒྱན་གྱིས་བརྒྱན་པ། ནུ་འབུར་ཟུང་གིས་མཛེས་ཤིང་ལང་ཚོ་ལ་བབས་པ། ཞབས་གཉིས་ཙོག་པུ་བུ་
བཙལ་བའི་འཁྲུལ་འཁོར་གྱིས་བཞུགས་པ། དེའི་དཔྲལ་བར་ཨོཾ། མགྲིན་པར་ཨཱཿ ཐུགས་ཀར་ཧཱུྃ། ཧཱུྃ་ལས་འོད་ཟེར་འཕྲོས་ཕྱོགས་བཅུའི་སངས་རྒྱས་བྱང་སེམས་
ཐམས་ཅད་འཕགས་མ་སོ་སོར་འབྲང་མའི་རྣམ་པར་ཨོཾ་བཛྲ་ས་མཱ་ཛཿ ཛཿ ཧཱུྃ་བཾ་ཧོཿ རང་ལ་གཉིས་སུ་མེད་པར་ཐིམ། སླར་ཡང་ཐུགས་ཀའི་ཧཱུྃ་ལས་འོད་ཟེར་འཕྲོས་
པས་དབང་གི་ལྷ་རིགས་ལྔ་འཁོར་དང་བཅས་པ་ཨོཾ་བཛྲ་ས་མཱ་ཛཿ དེ་བཞིན་གཤེགས་པ་ཐམས་ཅད་ཀྱིས་བདག་ལ་མངོན་པར་དབང་བསྐུར་བ་སྩལ་དུ་གསོལ། ཨོཾ་བཛྲ་བྷ་
ཝ་ཨ་བྷི་ཥིཉྩ་ཧཱུྃ། ཞེས་གསུངས་ཤིང་བུམ་པའི་ཆུས་སྤྱི་བོ་ནས་དབང་བསྐུར། སྐུ་གང་། དྲི་མ་དག ཆུའི་ལྷག་མ་ཡར་ལུད་པ་ལས་རང་གི་སྤྱི་བོར་རྣམ་པར་སྣང་མཛད་

ཀྱིས་དབུར་བརྒྱན། རང་གི་ཐུགས་ཀར་ཟླ་བའི་སྟེང་དུ་པཾ་ཡིག་དཀར་པོ་དེ་ལས་འོད་ཟེར་འཕྲོས་པས་སེམས་ཅན་ཐམས་ཅད་རྗེ་བཙུན་མའི་གོ་འཕང་ལ་
བཀོད༑ སངས་རྒྱས་བྱང་སེམས་ཐམས་ཅད་ཀྱི་ཐུགས་རྗེའི་བྱིན་རླབས་དབང་ཕྱུག་ནུས་མཐུ་ཐམས་ཅད་འོད་ཟེར་གྱི་རྣམ་པར་བཀུག་སྟེ་རང་གི་ལུས་ལ་ཐིམ་པར་ཡང་ཡང་བསམ་
ཞིང་། ཨོཾ་མ་ཎི་དྷཱ་རི་བཛི་ཎཱི་མ་ཧཱ་པྲ་ཏི་ས་རེ་ཧཱུྃ་ཧཱུྃ་ཕཊ་ཕཊ་སྭཱཧཱ། ཞེས་ཅི་མང་བཟླས་རྗེས་རང་གི་མངལ་ནས་རྗེ་བཙུན་འཇམ་པའི་དབྱངས་ཀྱི་སྐུ་མང་དུ་སྤྲོས་ཏེ་དེ་རྣམས་ཀྱིས་དོན་མཛད་པར་ཡུན་རིང་དུ་བསམ་
ཞིང་། ཡང་སྔགས་མང་དུ་བཟླས་ལ་མཐར། དགེ་བ་འདི་ཡི་མྱུར་དུ་བདག །སོ་སོར་འབྲང་མ་འགྲུབ་གྱུར་ནས། །འགྲོ་བ་གཅིག་ཀྱང་མ་ལུས་པ། །དེ་ཡི་ས་ལ་འགོད་པར་ཤོག །
ཅེས་སོགས་ཀྱི་བསྔོ་བ་དང་སྨོན་ལམ་གདབ་བོ། །ཞེས་པ་འདི་ཡང་དོན་གཉེར་རྣམས་ལ་ཕན་པའི་ཕྱིར་བཙུན་པ་དཀོན་མཆོག་ལྷུན་གྲུབ་ཀྱིས་བྲིས་པའོ། །མངྒ་ལཾ།། ༈ །གཉིས་པ་བསྙེན་པ་སྔོན་དུ་སོང་བས་དེའི་བོགས་དབྱུང་བའི་

སླད༑ མདུན་དུ་སྟེགས་བུའི་དབུས་སུ་མཉྫིའི་ཁར་མཎྜལ་ཐིག་ལེ་དང་བཅས་པའི་མེ་ཏོག་གི་ཚོམ་བུ་གཅིག མདུན་དུ་འབུལ་གཏོར་དཀར་ཟླུམ། བྱང་ཤར་ནས་བརྩམ་སྟེ་ཆུ་གཉིས་སྔོན་འགྲོའི་ཉེར་སྤྱོད་གཡས་སྐོར་དུ་བཤམ། མཆོད་པ་
བྱིན་རླབས། ཨོཾ་ཨ་མྲྀ་ཏེ་ཧཱུྃ་ཕཊ་ཀྱིས་བསང་། སྭ་བྷ་ཝས་སྦྱངས། སྟོང་པའི་ངང་ལས་ཨོཾ་ལས་རིན་པོ་ཆེའི་སྣོད་ཡངས་ཤིང་རྒྱ་ཆེ་བ་རྣམས་ཀྱི་ནང་དུ། མཆོད་ཡོན། ཞབས་
བསིལ༑ མེ་ཏོག བདུག་སྤོས། མར་མེ། དྲི་ཆབ། ཞལ་ཟས། རོལ་མོ་རྣམས་དྭངས་ཤིང་ཐོགས་པ་མེད་པ་ནམ་མཁའ་དང་མཉམ་པར་གྱུར་པ་བསམ། ཨོཾ་ཨརྒྷཾ་ཨཱཿ
ཧཱུྃ༑ དེ་བཞིན་དུ། པཱ་ཏྱཾ། བཛྲ་པུ། བཛྲ་དྷཱུ་པེ། བཛྲ་ཨཱ་ལོ་ཀེ། བཛྲ་གནྡྷེ། བཛྲ་ནི་ཝི་དྱཱ། བཛྲ་ཤཔྟ་ཨཱཿ ཧཱུྃ། དྷརྨ་ར་ལན་གསུམ། བདག་བསྐྱེད་བཟླས་པའི་བར་
བྱ། མཐར། བཅོམ་ལྡན་འདས་མས་བདག་དང་སེམས་ཅན་ཐམས་ཅད་ལ་མཆོག་དང་ཐུན་མོང་གི་དངོས་གྲུབ་མ་ལུས་པ་སྩལ་དུ་གསོལ། ཞེས་འདོད་དོན་གསོལ། རང་གི་སྙིང་ག་

༄༅།         །ནས་འོད་ཟེར་འཕྲོས་པས་གདན་འོད་ཟེར་གྱི་རྣམ་པར་གྱུར་ཏེ་རང་ལ་ཐིམ་པར་བསམ། མདུན་གྱི་ཚོམ་བུ་ཨ་མྲྀ་ཏས་བསང་། སྭ་བྷཱ་ཝས་སྦྱངས། སྟོང་པའི་ངང་ལས་
ནྃ་ལས་པདྨ་དང་ཨ་ལས་ཟླ་བའི་དཀྱིལ་འཁོར་གྱི་སྟེང་དུ་པྲྃ་ཡིག་དཀར་པོ་དེ་ལས་འོད་ཟེར་འཕྲོས། འཕགས་པ་མཆོད། སེམས་ཅན་གྱི་དོན་བྱས། སླར་འདུས་ཡོངས་སུ་
གྱུར་པ་ལས་དེ་ཉིད་འཕགས་མ་སོ་སོར་འབྲང་མ་སྐུ་མདོག་དཀར་མོ་ཞལ་གཅིག་ཕྱག་གཉིས་མ། གཡས་ཡེ་ཤེས་ཀྱི་རལ་གྲི་ནམ་མཁའ་ལ་འཕྱར་བ། གཡོན་གསེར་གྱི་
འཁོར་ལོ་རྩིབས་བརྒྱད་དང་ལྡན་པ་ཐུགས་ཀར་འཛིན་པ། དར་སྣ་ཚོགས་ཀྱི་སྟོད་གཡོགས་དང་ཤམ་ཐབས་གསོལ་བ། དབུ་སྐྲ་རལ་པའི་ཐོར་ཅོག་ནག་པོ་སྤྱི་བོར་བཅིངས་
པ༑ རིན་པོ་ཆེ་དང་མེ་ཏོག་གསར་པའི་རྒྱན་གྱིས་བརྒྱན་པ། ནུ་འབུར་ཟུང་གིས་མཛེས་ཤིང་ལང་ཚོ་ལ་བབས་པ། ཞབས་གཉིས་ཙོག་པུ་བུ་བཙལ་བའི་འཁྲུལ་འཁོར་གྱིས་

བཞུགས་པ། དེའི་དཔྲལ་བར་ཨོཾ། མགྲིན་པར་ཨཱཿ ཐུགས་ཀར་ཧཱུྃ། ཧཱུྃ་ལས་འོད་ཟེར་འཕྲོས་ཕྱོགས་བཅུའི་སངས་རྒྱས་བྱང་སེམས་ཐམས་ཅད་འཕགས་མ་སོ་སོར་
འབྲང་མའི་རྣམ་པར་ཨོཾ་བཛྲ་ས་མཱ་ཛཿ ཛཿ ཧཱུྃ་བཾ་ཧོཿ འདི་ལ་གཉིས་སུ་མེད་པར་ཐིམ། སླར་ཡང་ཐུགས་ཀའི་ཧཱུྃ་ལས་འོད་ཟེར་འཕྲོས་པས་དབང་གི་ལྷ་རིགས་ལྔ་འཁོར་
དང་བཅས་པ་ཨོཾ་བཛྲ་ས་མཱ་ཛཿ དེ་བཞིན་གཤེགས་པ་ཐམས་ཅད་ཀྱིས་འདི་ལ་མངོན་པར་དབང་བསྐུར་བ་སྩལ་དུ་གསོལ། ཨོཾ་བཛྲ་བྷ་ཝ་ཨ་བྷི་ཥིཉྩ་ཧཱུྃ། ཞེས་གསུངས་
ཤིང་བུམ་པའི་ཆུས་སྤྱི་བོ་ནས་དབང་བསྐུར། སྐུ་གང༌། དྲི་མ་དག ཆུའི་ལྷག་མ་ཡར་ལུད་པ་ལས་དེའི་སྤྱི་བོར་རྣམ་པར་སྣང་མཛད་ཀྱིས་དབུར་བརྒྱན། མཆོད་ཕྲེང་རྒྱས་
པར། རབ་འབྱམས་རྒྱ་མཚོ་དཔག་མེད་ན། །མཆོད་ཡོན་ཇི་སྙེད་ཡོད་པ་རྣམས། །འཕགས་མ་འཁོར་དང་བཅས་ལ་འབུལ། །འདོད་རྒུའི་དངོས་གྲུབ་སྩལ་དུ་གསོལ།

༄༅།         །ཨོཾ་སརྦ་ཏ་ཐཱ་ག་ཏ་མཧཱ་པྲ་ཏི་ས་རཱ་ས་པ་རི་ཝཱ་ར་ཨགྷཾ་པྲ་ཏཱིཙྪ་པཱུ་ཛ་མེ་གྷ་ས་མུ་དྲ་སྤ་ར་ཎ་ས་མ་ཡེ་ཧཱུྃ། དེ་བཞིན་དུ་ཞབས་བསིལ་དང་། པཱ་དྱཾ་སོགས་འདོན་པ་བསྒྱུར་
བས་ཆུ་གཉིས་སྔོན་འགྲོའི་ཉེར་སྤྱོད་རོལ་མོ་དང་བཅས་པ་དབུལ་ཞིང་དྷརྨར་ཎི་ཏ་བརྗོད། རིན་ཆེན་སྣ་བདུན་མཚན་སྔགས་བསྒྱུར་བ་སྤྱི་ལྟར་དབུལ། འདོད་ཡོན་ལྔ་སྤྱི་ལྟར་ལ། མོས་བློས་འཕགས་མ་མཆོག་ལ་ཞེས་
དང༌༑ བཞེས་ཤིག་འདོད་རྒུའི་དངོས་གྲུབ་སྩལ་དུ་གསོལ། །ཞེས་དང་མཚན་བསྒྱུར། མཎྜལ་ཚོམ་བུ་སོ་བདུན་མའམ་བདུན་མ་ཅི་ནུས་དབུལ། དེ་ཙམ་མི་ནུས་ན་མཚན་སྔགས་སྔོན་འགྲོའི་ཆུ་གཉིས་ཉེར་སྤྱོད་རོལ་མོ་
དང་བཅས་པས་མཆོད། བསྟོད་པ་ནི་རྡོ་རྗེ་དྲིལ་བུ་འཛིན་པས། སྲས་བཅས་རྒྱལ་བ་ཐམས་ཅད་ཀུན། །སྐྱེད་དང་རོལ་པའི་ཡུམ་གཅིག་པུ། །བཅོམ་ལྡན་སོ་སོར་འབྲང་མ་ལ། །དད་པའི་
ཡིད་ཀྱིས་བསྟོད་པར་བགྱི། །པྲྃ་གི་ཡི་གེ་ལས་སྐྱེས་པ། ཀུནྡ་ལྟར་དཀར་ཡིད་འཕྲོག་སྐུ། །ཞལ་གཅིག་ཕྱག་གཉིས་མཚན་དཔེས་མཛེས། །འཕགས་མ་མཆོག་ལ་ཕྱག་

འཚལ་ལོ། །ཕྱག་གཡས་ཡེ་ཤེས་རལ་གྲི་འཕྱར། །འཇིགས་དང་སྡུག་བསྔལ་དྲྭ་བ་གཅོད། །གཡོན་པས་ཡིད་བཞིན་འཁོར་ལོ་ཡིས། །འདོད་པ་འཇོ་ལ་ཕྱག་འཚལ་ལོ།
སྣ་ཚོགས་དར་གྱི་ན་བཟའ་དང་། །རིན་ཆེན་མེ་ཏོག་གསར་པས་བརྒྱན། །གནག་སྣུམ་དབུ་སྐྲའི་ཟུར་ཕུད་ནི། །སྤྱི་བོར་བཅིངས་ལ་ཕྱག་འཚལ་ལོ། །ལང་ཚོ་དར་ཞིང་ནུ་
འབུར་མཛེས། །ཞབས་ཟུང་ཙོག་པུའི་འཁྲུལ་འཁོར་གྱིས། །རིགས་བརྒྱུད་ཕུན་སུམ་ཚོགས་པ་ཡི། །སྐལ་བཟང་སྦྱིན་ལ་ཕྱག་འཚལ་ལོ། །སྤྱི་བོར་རྣམ་སྣང་ཅོད་པན་
ཅན། །པདྨ་ཟླ་བའི་གདན་ལ་བཞུགས། །འོད་དང་འོད་ཟེར་ཕྲེང་བ་ཡིས། །ཡོངས་སུ་བསྐོར་ལ་ཕྱག་འཚལ་ལོ། །གང་གསུང་རྡོ་རྗེའི་གསང་སྔགས་ཀྱིས། །དུས་མིན་
འཆི་བ་ཞི་མཛད་ཅིང་། །སྡེ་བཞིའི་འབྱོར་པ་རབ་རྒྱས་པའི། །དངོས་གྲུབ་སྩོལ་ལ་ཕྱག་འཚལ་ལོ། །ཁྱེད་ཐུགས་ཟབ་མོ་སྟོང་པ་ཉིད། །རིག་དང་བརྩེ་བ་མི་ཕྱེད་པས། །སྐུ་

༄༅།         །གསུམ་རྣམ་ཐར་རྒྱ་མཚོའི་སྤྲིན། །མཐའ་ལས་སྤྲོ་ལ་ཕྱག་འཚལ་ལོ། །ཡོན་ཏན་ནོར་བུའི་ཆུ་གཏེར་ལས། །ཕྲིན་ལས་འདོད་རྒུར་འཆར་བ་ཡིས། །ས་
གསུམ་འགྲོ་བའི་གདུང་སེལ་ཞིང་། །ཕན་བདེ་སྟེར་ལ་ཕྱག་འཚལ་ལོ། །དེ་ལྟར་རིག་པའི་རྒྱལ་མོ་ཆེ། །འཕགས་མ་སོ་སོར་འབྲང་མ་ལ། །དད་པས་བསྟོད་ཅིང་གསོལ་
འདེབས་ན། །བྱིན་རླབས་ཆར་ཆེན་དབབ་པར་མཛོད། །བདག་དང་མཐའ་ཡས་སེམས་ཅན་གྱི། །སྔོན་ལས་འཕྲལ་རྐྱེན་ལས་གྱུར་པའི། །སྣོད་བཅུད་མི་མཐུན་རྒུད་པ་
ཀུན༑ །ཞི་ཞིང་སྲུང་བར་མཛད་དུ་གསོལ། །ཆོས་དང་རིགས་ཀྱི་བརྒྱུད་འཛིན་དང་། །ཚེ་བསོད་དཔལ་འབྱོར་ཡེ་ཤེས་སོགས། །དབང་བཅུའི་དགེ་མཚན་རབ་རྒྱས་པའི །
བཀྲ་ཤིས་རྟག་ཏུ་སྣང་བར་མཛོད། །མདོར་ན་ཕྱི་ནང་ཉེར་འཚེ་དང་། །བར་ཆད་ཀུན་ཞི་ལེགས་ཚོགས་འཕེལ། །མཐར་ཐུག་བཅོམ་ལྡན་འདས་མ་ཡི། །གོ་འཕང་ཐོབ་པར་

མཛད་དུ་གསོལ། །ཞེས་བསྟོད་ཅིང་འདོད་པའི་དོན་ལ་གསོལ་བ་གདབ། མདུན་བསྐྱེད་ཀྱི་ཐུགས་ཀར་ཟླ་བའི་སྟེང་དུ་པྲྃ་དཀར་པོ། དེའི་མཐར་སྔགས་ཀྱི་ཕྲེང་བ་གཡས་སྐོར་དུ་འཁོད་
པ༑ རང་གི་ཐུགས་ཀ་ནས་འོད་ཟེར་འཕྲོས། མདུན་བསྐྱེད་ཀྱི་ཐུགས་ཀར་ཕོག་པས་ཐུགས་རྒྱུད་བསྐུལ། ཐུགས་ཀའི་ས་བོན་སྔགས་ཕྲེང་དང་བཅས་པ་ལས་འོད་ཟེར་
འཕྲོས། སངས་རྒྱས་ཐམས་ཅད་ཀྱི་ཐུགས་ཀ་ནས་ཚེ་དང་དབང་ཕྱུག་ཐམས་ཅད་འོད་དཀར་པོའི་རྣམ་པས་རང་དང་བསྒྲུབ་བྱའི་སྙིང་གར་ཐིམ་པས་འདོད་པའི་དངོས་གྲུབ་ཐོབ་
པར་བསམས་ལ་སྔགས་རྩེ་གཅིག་ཏུ་བཟླས་རྗེས། མདུན་བསྐྱེད་ཀྱི་མངལ་ནས་རྗེ་བཙུན་འཇམ་པའི་དབྱངས་ཀྱི་སྐུ་དཔག་ཏུ་མེད་པ་སྤྲོས། སེམས་ཅན་ཐམས་ཅད་ཀྱི་རྒུད་ཅིང་ཕོངས་
པའི་འཇིགས་པ་ཐམས་ཅད་བསལ། འདོད་པའི་དོན་ཡིད་བཞིན་དུ་མཛད་པར་བསམས་ལ་སེམས་ཡུན་རིང་དུ་བཟུང་ཞིང་སྔགས་བཟླ། ཐུན་མཐར་གཏོར་མ། ཨོཾ་ཨ་མྲྀ་ཏས་བསང་། ཨོཾ་སྭ་བྷཱ་

ཝས་སྦྱངས། སྟོང་པའི་ངང་ལས་རིན་པོ་ཆེ་ལས་གྲུབ་པའི་སྣོད་ཡངས་ཤིང་རྒྱ་ཆེ་བའི་ནང་དུ་གཏོར་མ་ཁ་དོག་དྲི་རོ་ནུས་པ་ཕུན་སུམ་ཚོགས་པ་ཡེ་ཤེས་ཀྱི་
བདུད་རྩིའི་རྒྱ་མཚོ་ཆེན་པོར་གྱུར། ཨོཾ་ཨཱཿ ཧཱུྃ་ལན་གསུམ་གྱིས་བྱིན་བརླབ། ནམ་མཁའ་མཛོད་ཀྱི་ཕྱག་རྒྱ་དང་། ཨོཾ་མ་ཎི་དྷ་རི་བཛི་ཎཱི་མཧཱ་པྲ་ཏི་ས་རེ་ཧཱུྃ་ཧཱུྃ་ཕཊ་ཕཊ་སྭཱཧཱ། མཐར་ཨོ་ཨ་ཀ་
རོ་སོགས་བཏགས་པ་ལན་གསུམ་གྱིས་དབུལ། མཆོད་པ་ནི། ཨོཾ་སརྦ་ཏ་ཐཱ་ག་ཏ་མཧཱ་པྲ་ཏི་ས་པ་རི་ཝཱ་ར་ཨརྒྷཾ་པྲ་ཏཱིཙྪ་པཱུ་ཛ་མེ་གྷ་སོགས་སྦྱར་ལ། ཤབྡ་པྲ་ཏཱིཙྪ་པཱུ་ཛ་མེ་གྷ་ས་མུ་དྲ་སྤ་ར་ཎ་ས་མ་
ཡེ་ཧཱུྃ། བསྟོད་པ་ནི། སྲས་བཅས་རྒྱལ་བ་ཐམས་ཅད་ཀུན། །སྐྱེད་དང་རོལ་པའི་ཡུམ་གཅིག་པུ། །བཅོམ་ལྡན་སོ་སོར་འབྲང་མ་ལ། །དད་པའི་ཡིད་ཀྱིས་བསྟོད་པར་
བགྱི༑ །བཅོམ་ལྡན་འདས་བདག་དང་སོགས་འདོད་དོན་གསོལ། མ་འབྱོར་པ་དང་སོགས་ནོངས་པ་བཤགས། མདུན་བསྐྱེད་རྟེན་ཡོད་ན་དེ་ལ་བརྟན་བཞུགས་དང་། མེད་ན་ཐུན་སྔ་མ་རྣམས་སུ་ཚོམ་བུ་བརྟན་

ཐུན་རྗེས་མར་གཤེགས་སུ་གསོལ་བས་ཁྱབ། གནས་གསུམ་བསྲུང་། བསྔོ་སྨོན་བཀྲ་ཤིས་ཅི་རིགས་པར་བྱ། དེ་ལྟ་བུས་ཞག་བདུན་ནམ་ཉེར་གཅིག་སོགས་སུ་བརྩོན་པས་ལས་བསྒྲུབ་པ་ལ་ཐོགས་པ་མེད་པར་གྱུར་
རོ།།  །། ༈ བལ་ཡུལ་ནས་རྒྱལ་ཡོངས་ས་ཆེན་ཞེས་པ་ལས་གུ་རུས་སྤྲེལ།། །།

༄༅། །ཨོཾ་སྭ་སྟི། དཔལ་ལྡན་ཇོ་བོ་རྗེ་ནས་བརྒྱུད་པའི་སྒྲོལ་མ་གཡུལ་
ཟློག་མཛེས་པའི་རྒྱན་ཅེས་བྱ་བ་བཞུགས་སོ།།

༄༅།         །ཨོཾ་སྭ་སྟི་སིདྡྷཾ། དུས་གསུམ་རྒྱལ་བའི་ཡུམ་གྱུར་བཅོམ་ལྡན་མ། །སྲིད་ཞིའི་
རྒུད་པ་ཡོངས་སྐྱོབ་དཔལ་ལྡན་མ། །མཚན་ཐོས་ཙམ་གྱིས་འཇིགས་པ་ལས་སྒྲོལ་མ། །མརྒད་མདོག་ཅན་
དྲན་ནོ་བདག་སྐྱོངས་ཤིག །གང་གི་བྱིན་རླབས་འདྲེན་བྱེད་མདོས་ཀྱི་རྒྱུན། །ཆོས་བཀའ་འཕགས་མཆོག་

༄༅།         །ཀླུ་སྒྲུབ་ཐུགས་ཀྱི་བཅུད། །རིམ་པར་བརྒྱུད་དེ་ལྗོངས་འདིར་གསལ་མཛད་
པོ༑ །དཔལ་ལྡན་ཨ་ཏི་ཤཱ་ལས་གཞན་སུ་ཞིག །དེ་ཡི་ཕྱག་ལེན་ཆོག་ཁྲིག་སྣ་ཚོགས་པ། །མང་མོད་
གཞན་གྱིས་རྒྱས་བཀབ་སྤྲོས་བཅས་ཀྱི། །ཡིག་ཚོགས་མང་དང་འགལ་རྐྱེན་འགའ་མ་མཐོང་། །དེ་ཕྱིར་

ཡིག་རྙིང་སོར་བཞག་གཞན་དག་ལས། །ལེགས་ཆ་བསྡུས་ཤིང་གཡུལ་ཟློག་མཛེས་པའི་རྒྱན། །བསྟན་
འགྲོར་སྨན་པའི་བསམ་པས་འབྲི་བར་བྱ། །དེ་ལ་འདིར་སྔོན་རྒྱ་གར་གྱི་ཡུལ་དུ་འཕགས་པ་ཀླུ་སྒྲུབ་ཀྱིས་མཛད་པ་ཡིན་
པས་བྱིན་རླབས་ཚད་མེད་དོ། །དེ་ཡང་རྒྱ་གར་ཤར་ཕྱོགས་ཀྱི་རྒྱལ་པོས་མུ་སྟེགས་སྐལ་གྱི་བུ་བསད་པས། ཁོས་རྒྱལ་པོ་ཀླུ་ལ་

༄༅།         །གཏད། ཀླུས་རྒྱལ་པོ་ཟ་བར་སྦྲུལ་ཆེན་པོ་སྤྲུལ་ནས་འོང་བས། རྒྱལ་པོ་བྲོས་ནས་ཡུལ་དེར་
པཎྜི་ཏ་ཞིག་ཡོད་སར་ཕྱིན་ནས་ལོ་རྒྱུས་ཞུས་པས། པཎྜི་ཏས་འདི་ཉིད་ཀྱི་མདོས་བྱས་པས་ཀླུ་དབང་དུ་འདུས། ཆུ་མིག་གི་གཏད་
རྒྱལ་པོར་ཕུལ་ནས་ཀླུས་མུ་སྟེགས་ཁོ་རང་གི་སྲོག་བཅད་ནས། རྒྱལ་པོ་གཏད་ཁྲམ་དང་ཀླུ་ནད་ལས་ཐར་རོ། །དེས་ན་འདི་མཐུ་

དང་གཏད་ཁྲམ་ཀླུ་ནད་སྲུང་བའི་མཆོག་ཡིན། ཡང་ཟ་ཧོར་དུ་རྒྱལ་པོ་བྷི་ག་ཞེས་པས་དགེ་བ་ཁྱད་དུ་སད། མི་དགེ་སྣ་ཚོགས་སྤྱོད་པའི་རྐྱེན་གྱིས་སྣང་སྲིད་ལྷ་འདྲེ་འཁྲུགས་ནས་རྒྱལ་པོ་
དང་ཡུལ་ཁམས་ཐམས་ཅད་མི་དགེ་བའི་ལྟས་སྣ་ཚོགས་བྱུང་བ་ལ། ཡུལ་དེར་གུ་རུ་ཐར་བྱེད་ཅེས་བྱ་བ་བཞུགས་པ་ལ་ཞུས་པས། དེས་ཀྱང་འདི་ཉིད་ཀྱི་མདོས་བྱས་པས་ལྷ་སྲིན་བྲན་དུ་
གྱུར། རྒྱལ་པོ་མངའ་ཐང་དར། མི་རབས་རྒྱས། ཡུལ་ཕྱོགས་དགེ་ཞིང་བཀྲ་ཤིས་པར་གྱུར་ཏོ། །དེས་ན་འདིར་སྣང་སྲིད་འཁྲུགས་པའི་བཅོས་དང་མི་བརྒྱུད་འཕེལ་བའི་མཆོག་ཡིན་
ནོ༑ །ཡང་བལ་ཡུལ་དུ་རྔོན་པ་གཅིག་གིས་དགོན་པའི་གཙུག་ལག་ནས་གཡུའི་གའུ་བརྐུས་པ་ལ་རྔོན་པས་མནའ་བསྐྱལ་བས། དེ་ནུབ་མོན་པ་ནག་པོ་གསུམ་གྱིས་ཁོའི་སྒོ་བརྡུང་བ་
སོགས་དེའི་མཐུ་ལྟས་སྣ་ཚོགས་བྱུང་བ་དང་། གུ་རུ་ཐར་བྱེད་ལ་ཞུས་ནས་འདི་ཉིད་ཀྱི་མདོས་བྱེད་ཅིང་ཡོད་ཙ་ན། དགོན་པའི་བཀའ་སྲུང་དེ་གཡག་རྒོད་རྭ་གཉིས་ལ་མེ་འབར་བ་རི་རབ་

༄༅།         །ཙམ་དུ་སྤྲུལ་ནས། ཁོའི་སྲོག་གཅོད་དུ་འོང་བ་ཕྱིར་ལོག་འགྲོ་བ་ཀུན་གྱི་མཐོང་བར་བྱུང་། དེས་ན་མནའ་དང་དགོན་སྡེ་དང་ཆོས་སྐྱོང་སོགས་ལ་
འགྲས་པའང་ཟློག་པའི་མཆོག་ཡིན་ནོ། །ཡང་རྒྱ་གར་གྱི་དབུས་ཀྱི་གྲོང་ཁྱེར་དུ་ནད་རིམས་མེ་མཆེད་པ་འདྲ་བས་མི་ཐམས་ཅད་ཤི་ཞིང་ཡོད་པ་ལ། གུ་རུ་ཐར་བྱེད་དེར་ཕེབས་ནས་འདི་
ཉིད་ཀྱི་མདོས་བྱས་པས་རིམས་ནད་ཐམས་ཅད་དེ་མ་ཐག་ཏུ་ཆད་དོ། །དེས་ན་འདི་མི་ནད་དང་ཕྱུགས་ནད་ཐམས་ཅད་གཅོད་པའི་མཆོག་ཡིན་ནོ། །ཡང་དུ་ན་ཉིན་ཞེས་པའི་ལྷ་ཁང་ནས་མི་
གཅིག་གིས་སྟག་སྒྲོ་བརྐུས་པར་དེ་ལ་དཀོར་བདག་འཁྲིས་ནས་རྐུན་མ་དང་ཡུལ་མི་སོགས་ལ་སྨྱོ་འབོགས་རྒྱལ་ནད་ཆོ་འཕྲུལ་སྣ་ཚོགས་བྱུང་བ་ལ། ཡུལ་དེར་པཎྜི་ཏ་དྷརྨཱ་ཤྲཱི་ཞེས་བྱ་བ་
བཞུགས་པས་འདི་ཉིད་ཀྱི་མདོས་ཆོག་མཛད་པས་ཐམས་ཅད་སྨྱོ་འབོགས་ལས་གྲོལ་ནས་སླར་དཀོར་བདག་གི་མི་རྣམས་ལ་འགོ་ནས་ནོར་ཕྱུགས་ཕུན་སུམ་ཚོགས་པར་བྱུང་ངོ་། །དེས་ན་

འདི་ལྷ་གནོད་དང་རྒྱལ་གནོད་སོགས་སྲུང་བའི་མཆོག་ཡིན་ནོ། །ཡང་རྒྱ་གར་དུ་སྡིག་སྤྱོད་རྒྱལ་པོའི་སྐུ་གསུང་ཐུགས་ཀྱི་རྟེན་བསྲེགས། བསྟན་པ་བསྣུབས་ནས་སེམས་ཅན་ཐམས་ཅད་
བརླག་པས་སློབ་དཔོན་ཀླུ་སྒྲུབ་ཀྱིས་རྒྱལ་པོ་སྙིང་རྗེའི་ཡུལ་དུ་དགོངས་ནས་འདི་ཉིད་ཀྱི་མདོས་ཆོག་མཛད་པས་རྒྱལ་པོ་དབང་དུ་འདུས་ནས་ཆོས་ལ་བཙུད། སྡིག་འཕྲོ་བཅད་ནས་རྟེན་
གསུམ་བཞེངས། ཆོས་ཁྲིམས་དར་ཞིང་རྒྱས་པར་གྱུར་ཏོ། །དེས་ན་འདིས་ཕ་རོལ་དྲེགས་པ་ཅན་དབང་དུ་སྡུད་ཅིང་། སངས་རྒྱས་ཀྱི་བསྟན་པའི་གནོད་བྱེད་ཀྱང་ཐུལ་ལོ། །ཡང་སེར་
སྐྱའི་ལྷོ་ཕྱོགས་ཀྱི་རྒྱལ་པོ་བྷ་དྲ་ཤི་རིའི་སྤྱོད་པ་སྣ་ཚོགས་བྱས་པས། ཡུལ་དེར་སེར་བ་ཆེན་པོ་ཕབས་ནས་མུ་གེ་བྱུང་ཞིང་། ཆར་ཡང་མི་འབབས་པ་དང་། རིམས་ནད་མེ་ལྟར་མཆེད་
པ་དང་། དམག་འཁྲུགས་སོགས་བྱུང་བས་དེ་ལ་དགོངས་ནས་ཀླུ་སྒྲུབ་ཀྱིས་མདོས་ཆོག་མཛད་པས། ཕྱིས་ནས་ཡུལ་དེར་སེར་བ་མི་འབབས་ཤིང་ཆར་རྒྱས་ལོ་ལེགས། མུ་གེ་དང་

༄༅།         །རིམས་ནད་དང་དུས་འཁྲུགས། དེ་མ་ཐག་ཏུ་ཆད་ནས་ཡུལ་ཕྱོགས་བཀྲ་ཤིས་པར་གྱུར་ཏོ། །དེས་ན་འདི་སེར་བ་གཅོད་པ་དང་། ཆར་འབོད་
པ༑   ལོ་ཉེས་སྲུང་བ། ནད་རིམས་དང་འཁྲུགས་པ་ཞི་བ་རྣམས་ཀྱི་མཆོག་ཡིན་ནོ། །ཡང་འཕགས་ཡུལ་དུ་དགེ་སློང་ཁྲིམས་ཉམས་གཅིག་དང༌། ཡང་རྒྱལ་སྲིད་ཀྱི་ཆེད་དུ་སྡིག་པ་
མཚམས་མེད་པ་བྱས་པ་གཅིག སྨྱུག་མ་མཁན་གཅིག་དང་ཁོང་གསུམ་རང་རང་གི་ལས་ལ་འགྱོད་པ་སྐྱེས་ནས་གུ་རུ་ནཱ་གརྫུ་ན་ལ་ཞུས་པས་འདིའི་མདོས་ཆོག་གནང་བས་ཁོང་གསུམ་
གྱི་སྡིག་པ་དག་ནས་ཚེ་འཕོས་མ་ཐག་ཏུ་རི་བོ་ཏཱ་ལར་སྐྱེས། དེས་ན་དམ་ཚིག་སྡོམ་པ་ཉམས་པ་མཚམས་མེད་པ་ལྔ་བྱས་པའི་སྡིག་སྦྱོང་གི་མཆོག་ཀྱང་ཡིན་ནོ། །ཡང་རྒྱ་གར་སེར་སྐྱའི་
རྒྱལ་པོའི་བུ་གཅིག་གི་ནོར་མེད་པར་ཛམ་ལ་བསྒྲུབ་པ་ལ་སློབ་དཔོན་གཞན་ཕྲག་དོག་ཅན་གཅིག་གིས་ངག་མནན་བྱས་པས་ཛཾ་བྷ་ལ་མ་གྲུབ་པ་ལ། དེས་ངག་གྲོལ་བའི་ཆེད་དུ་འདིའི་

མདོས་བྱས་པས། ངག་གྲོལ་ནས་ཛི་བྷ་ལ་གྲུབ་སྟེ་ནོར་ཕྱུག་ཤིང་སཱ་ལ་ལྟ་བུར་གྱུར་ཏོ། །དེས་ན་འདི་ངག་གྲོལ་དང་ནོར་སྒྲུབ་ཀྱིམཆོག་ཡིན་ནོ། །འདི་དག་ནི་འཕགས་ཡུལ་དང་བལ་
ཡུལ་གྱི་ལོ་རྒྱུས་སོ། །བོད་ཀྱི་ལོ་རྒྱུས་ལའང་ངོ་མཚར་བ་དུ་མ་འདུག་སྟེ་ཡི་གེ་མང་བས་མ་བྲིས་སོ། །དེས་ན་བོད་དུ་དར་བ་ནི་ཀླུ་སྒྲུབ་སོགས་ནས་བརྒྱུད་པ་ཇོ་བོ་རྗེ་ལ་ཐུག་པའོ། །ཇོ་
བོ་རྗེས་བྱིན་རླབས་ཆེ་བར་དགོངས་ནས་སྒྲོལ་མ་ཡི་དམ་མཛད་ཅིང་། མདོས་ཆོག་ལ་ཤིན་ཏུ་འབད་པར་མཛད་དོ། །ཇོ་བོ་རྗེ་ཕེབས་ནས་དགེ་བཤེས་སྟོན་པ་ལ་གནང་། དེས་གསང་ཕུ་
བ་སྣེ་ཟུར་བ་ལ་གནང་ནས་རིམ་པར་བརྒྱུད་པའོ། །དེ་ལ་འདི་ཉིད་བགྱིས་པའི་དགོས་པ་དང་གང་ཟག་གོ །དང་པོ་ནི་སྙིགས་དུས་ཀྱི་འགྲོ་བ་རྣམས་བྱད་ཁ་དང་། མཐུ་ཟློག་པ་
དང༌། མནའ་ཟོས་པ་དང་། གཟའ་སྐར་ངན་པའི་གནོད་པ་དང་། ལྟས་ངན་དང་། ལྷ་འདྲེ་དྲག་པོ་དང་འགྲས་པའི་གནོད་པ་བཟློག་པ་དང་། རིམས་ནད་དང་གོད་ཁ་གཅོད་པ། ཡེ་

༄༅།         །ཤེས་ལྷ་དང་འཇིག་རྟེན་པ་ཐམས་ཅད་ཀྱི་ནུས་མཐུ་ཐམས་ཅད་འདིས་བཟློག་པར་ཐེ་ཚོམ་མེད། མདོར་ན་ཉེས་པ་ཐམས་ཅད་བཟློག་ཅིང་དགེ་ལེགས་
སྤེལ་བའི་ཕྱིར་དུ་འདི་ཉིད་ཀྱི་མདོས་ཆོག་བྱའོ། །གཉིས་པ་གང་ཟག་གང་གིས་བྱ་བ་ནི་སྒྲོལ་མའི་དབང་དང་རྗེས་གནང་གང་རུང་ཐོབ་པ་དང་། ཕྱག་འཚལ་ཉེར་གཅིག་གིས་ལུང་ཐོབ་
ཅིང༑། ཁྱད་པར་དུ་ཚུལ་འདིའི་ལུང་ཐོབ་པའི་རབ་དགེ་སློང་། འབྲིང་དགེ་ཚུལ། ཐ་མ་དགེ་བསྙེན་གང་རུང་སྟེ་ཁྱིམ་པ་མ་ཡིན་པ་ཉི་ཤུ་རྩ་གཅིག་གམ། བདུན་
ནམ། ལྔའམ། གསུམ་ལ་སོགས་རྒྱས་བསྡུས་ཁ་ཡར་བས་དུས་བཟང་པོར་གནས་དབེན་པར་བྱའོ། །དེ་ལ་སྦྱོར་དངོས་རྗེས་གསུམ་ལས། དང་པོ་གནས་ཁང་གི་བྱི་དོར་བྱས་པའི་
སྟེགས་མཐོ་བར་རྡུལ་ཚོན་ནམ། རས་བྲིས་ཀྱི་པདྨ་འདབ་བརྒྱད་བཀོད་པའི་སྟེང་མཉྫིའི་ཁར། རྗེ་བཙུན་མ་སྒྲོལ་མ་ཉི་ཤུ་རྩ་གཅིག་གམ། ཐ་ནའང་སྒྲོལ་སྔོན་གྱི་སྐུ་བྲིས་འབུར་གང་རུང་

རབ་གནས་ཅན་བཤམ། དེའི་མདུན་དུ་སྟེགས་ཀྱི་ཁར་ཉེར་སྤྱོད། མཎྜལ་ཚོམ་བུ་བདུན་ཅན་བཞི་དང་། སྒོས་མཆོད་ཅི་འབྱོར། ཆུ་གཉིས་ཉེར་སྤྱོད་ལྔ་ཆ་བཅུ་གསུམ་བཤམས་ན་མཆོད་པ་བྱིན་རླབས་དང་པོ་དེས་ཆོག་རྗེས་
ཁ་གསོ་དང་བྱིན་རླབས་ཟུར་དུ་བྱེད་དགོས། སོགས་མཆོད་པའི་ཡོ་བྱད་ཅི་འབྱོར་དང་ཁྲུས་བུམ་མེ་ལོང་སྐུ་ཕྱིས་གཞུང་གི་ཚར་གྲངས་བསྟུན་པའི་མཆོད་པ་ཁ་གསོ་རྒྱུ་དང་བཅས་པ་བཤམ། དེ་ནས་གཏོར་
མ་ཞལ་ཟས་ཀྱི་དབྱིབས་ཅན་གཅིག་ལ་མཐེབ་ཀྱུས་བསྐོར་བ་དང་། ལྕོག་ལྡོག་རིལ་བུ་སྤུངས་པ་དང་། ངར་ཆུང་མཐེབཀྱུ་ཆང་བུ་ཏིང་ལོ་ཟན་ཆང་བཤམས་པ་དང་། དཀར་གཏོར་འབྲུ་
སྣ་སྤུངས་པ་དང་། གྲོལ་ཉིན་གཞི་བདག་གཏོར་མ་སྣོད་སོ་སོར་བཤམ་མོ། །དེ་རྣམས་མདོ་ཕུག་ནས་ཞལ་ཕྱིར་གཟིགས་ཀྱིས་སྟེགས་ཀྱི་ཁར་རིམ་བཞིན་བཀོད། དེ་ནས་མདོས་ཀྱི་
ལག་ལེན་ལ། ནས་བཀྲམ་པའི་སྟེགས་བུ་གྲུ་བཞི་པའི་སྟེང་དུ་ཟན་ནམ་འཇིམ་པའི་རི་རབ་བང་རིམ་བཞི་པ་བྱ། རི་རབ་ཀྱི་སྟེང་དུ་མཁར་གྲུ་བཞི་རྒྱུ་ཕིག་ཏོག་དང་བཅས་པ། མཛེས་

༄༅།         །ཚོན་བྱས་ལ་བཞག མཁར་གྱི་སྒོ་བདུན་གྱི་བང་རིམ་གོང་མ་ལ་ཟན་གྱི་ངར་མི་མཐོ་གང་རྟ་ལ་ཞོན་པ་གཅིག་བཞག དེ་ལ་གསེར་གཡུ་དར་ཟབ་
ཀྱིས་བརྒྱན། ཟན་ལ་གསེར་སྐྱེམས་བརྡར་བའི་མིའུ་ཐུང་གི་གཟུགས་སུམ་ཅུ་ལག་བཟོའམ། སྤར་གང་བདེར་བྱས་ལ་བང་རིམ་དང་པོའི་མཁར་གྱི་མཐའ་སྐོར་དུ་བཞག ངར་མི་ཆེ་བ་
རྟ་ཅན་གྱི་གཡས་གཡོན་རྒྱབ་གསུམ་དུ་ནམ་མཁའ་གསུམ་བཙུགས། བང་རིམ་གཉིས་པའི་ཕྱོགས་བཞིར་ཞལ་ཟས་བརྒྱད་རེ་བྱ་རིགས་སྣ་ཚོགས་ཀྱིས་བསྐོར་བ། བང་རིམ་གསུམ་པ་
གླང་ཆེན་རྟ་མཛོ་བ་ལང་ར་ལུག་སོགས་སྒོ་ཟོག་གི་རིགས་ཀྱི་གཟུགས་བརྙན། ཤྭ་གནའ་དགོ་སོགས་རི་དྭགས་ཀྱི་རིགས་ཐམས་ཅད་ཀྱི་གཟུགས་བརྙན་ཉ་ལྕོང་སྦལ་སྦྲུལ་སོགས་ཆུ་
གནས་སྣ་ཚོགས་ཀྱི་གཟུགས་བརྙན་བཀོད། བང་རིམ་བཞི་པའི་ཕྱོགས་བཞི་དང་མཚམས་བཞི་མར་མེ་རེ་རེ་སྟེ་བརྒྱད། འབྲུ་སྣ་ཚོགས་དང་ཟས་སྣ་ནོར་གཡུའི་རིགས་གང་

འཛོམས། སྨན་སྣ་དར་སྣ་ངར་མི་ཆང་བུ་གོས་དུམ་སྤུ་བླུད། གླུད་གཟུགས་ལྷག་མ་གང་རིགས་དང་། ཐན་ལྟས་སོགས་བྱུང་བ་ཡིན་ན་གང་བྱུང་བའི་གཟུགས་བརྙན་ཡས་སོགས་ཅི་
འཛོམས་པས་བསྐོར། མཐའ་ལྕགས་རིས་བསྐོར་བའི་གཡས་ཀྱི་ཁར་ཕོ་ཏང་དྲུག་གཡོན་དུ་མོ་ཏང་དྲུག མདུན་དུ་མདའ་བཀྲ་གསུམ། རྒྱབ་ཏུ་ཕང་བཀྲ་གསུམ། ཕྱོགས་བཞིར་ནམ་
མཁའ་བཞི། མཚམས་བཞིར་རྒྱང་བུ་བཞི་རྣམས་བཙུགས་ལ། དེའི་ཕྱི་ནས་སྣལ་མས་བཅིངས་ཏེ་མདུན་ཚུར་རང་ལ་བསྟན་ནས་བཞག་གོ །གཉིས་པ་དངོས་གཞི་ལ་དྲུག་ཚ
སྟེ། བདག་ལྷའི་རྣལ་འབྱོར། མདོས་ཡས་བྱིན་གྱིས་བརླབ་པ། མདུན་བསྐྱེད་བསྒྲུབ་པ་མཆོད་བསྟོད་གཏོར་མ་གཏོང་བ། གླུད་བསྔོ་བ། བདེན་སྟོབས་བརྗོད་པའོ། །དང་པོ་ལ་
མཆོད་པ་བྱིན་གྱིས་བརླབ་པ་ནི། རྡོ་རྗེ་གནོད་སྦྱིན་གྱི་ཕྱག་རྒྱ་དང་། ཨོཾ་བཛྲ་ཡཀྵ་ཧཱུྃ་གིས་མཆོད་པ་བསང་། ཨོཾ་སྭ་བྷཱ་ཝ་ཤུདྡྷ སརྦ་དྷརྨཱཿ སྭ་བྷཱ་ཤུདྡྷོཉཧཾ་གིས་

༄༅།         །སྦྱངས། སྟོང་པའི་ངང་ལས་ཨོཾ་ལས་རིན་པོ་ཆེ་སྣོད་དུ་ༀ་ཞུ་བ་ལས་བྱུང་བའི་ལྷ་རྫས་ལས་གྲུབ་པའི་མཆོད་
ཡོན༑ ཞབས་བསིལ། མེ་ཏོག བདུག་སྤོས། མར་མེ། དྲི། ཞལ་ཟས་རོལ་མོ་ལ་སོགས་པ་དྭངས་ཤིང་ཐོགས་པ་མེད་པ་རྒྱ་དང་ཚད་ནམ་
མཁའ་དང་མཉམ་པ་དུས་འཁོར་བ་ཇི་སྲིད་མ་སྟོང་གི་བར་དུ་གནས་པ། བྱང་ཆུབ་སེམས་དཔའ་ཀུན་ཏུ་བཟང་པོའི་རྣམ་པར་འཕྲུལ་པ་ལས་བྱུང་བའི་
མཆོད་པའི་སྤྲིན་གྱི་ཕུང་པོ་ལྟ་བུ་བསམ་གྱིས་མི་ཁྱབ་པ་ནམ་མཁའི་ཁམས་གང་བར་གྱུར། ཨོཾ་བཛྲ་ཨརྒྷཾ་ཨཱཿ ཧཱུྃ། ཨོཾ་བཛྲ་པ་དཾ་ཨཱཿ ཧཱུྃ། ཨོཾ་བཛྲ་
པུཥྤེ་ཨཱཿ ཧཱུྃ་ནས། ཤབྡ་ཨཱཿ ཧཱུྃ་གི་བར་སོ་སོའི་ཕྱག་རྒྱ་དང་བཅས་བྱིན་གྱིས་བརླབས། ཨོཾ་བཛྲ་གཎྜེ་ར་ཎི་ཏ་སོགས་ནས་ཨ་ཁཾ་སྭཱཧཱ། རོལ་མོས་བྱིན་དབབ། སྐྱབས་

འགྲོ་ནི། བདག་དང་འགྲོ་བ་སོགས་བཞི་སྐོར་བྱས་པས་ཆོག་གསུང་། རྗེས་ལ། སངས་རྒྱས་ཆོས་དང་ཚོགས་ཀྱི་མཆོག་རྣམས་ལ། །བྱང་ཆུབ་བར་དུ་བདག་
ནི་སྐྱབས་སུ་མཆི། །བདག་གིས་བསྙེན་སྒྲུབ་བགྱིས་པ་འདི་དག་གིས། །འགྲོ་ལ་ཕན་ཕྱིར་སངས་རྒྱས་འགྲུབ་པར་ཤོག །ཅེས་སེམས་བསྐྱེད།  སེམས་
ཅན་ཐམས་ཅད་བདེ་བ་དང་བདེ་བའི་རྒྱུ་དང་ལྡན་པར་གྱུར་ཅིག སྡུག་བསྔལ་དང་སྡུག་བསྔལ་གྱི་རྒྱུ་དང་བྲལ་བར་གྱུར་ཅིག དུཿ ཁ་མེད་པའི་བདེ་བ་
དང་མི་འབྲལ་བར་གྱུར་ཅིག བདེ་སྡུག་གི་རྒྱུ་ཆགས་སྡང་དང་བྲལ་བའི་བཏང་སྙོམས་ལ་གནས་པར་གྱུར་ཅིག ཅེས་པ་ཚད་མེད་བཞི་བསྒོམ། མ་ལུས་
སེམས་ཅན་ཀུན་གྱི་མགོན་གྱུར་ཅིང་། །བདུད་སྡེ་དཔུང་བཅས་མི་བཟད་འཇོམས་མཛད་ལྷ། །དངོས་རྣམས་མ་ལུས་ཇི་བཞིན་མཁྱེན་གྱུར་པའི། །

༄༅།             །བཅོམ་ལྡན་འཁོར་བཅས་གནས་འདིར་གཤེགས་སུ་གསོལ། །བཅོམ་ལྡན་བསྐལ་པ་གྲངས་མེད་དུ་མ་རུ། །འགྲོ་ལ་བརྩེ་
ཕྱིར་ཐུགས་རྗེ་རྣམ་སྦྱངས་ཤིང་། །སྨོན་ལམ་རྒྱ་ཆེན་དགོངས་པ་ཡོངས་རྫོགས་པའི། །ཁྱེད་བཞེད་འགྲོ་དོན་མཛད་དུས་འདི་ལགས་ན། །དེ་ཕྱིར་ཆོས་
ཀླུ དབྱིངས་ཕོ་བྲང་ལྷུན་གྲུབ་ནས། །རྫུ་འཕྲུལ་བྱིན་རླབས་སྣ་ཚོགས་སྟོན་མཛད་ཅིང་། །མཐའ་ཡས་སེམས་ཅན་ཚོགས་རྣམས་བསྒྲལ་བའི་ཕྱིར། །
ཡོངས་དག་འཁོར་དང་བཅས་ཏེ་གཤེགས་སུ་གསོལ། །གྱིས་བླ་མ་བརྒྱུད་པ་ཡི་དམ་དཀོན་མཆོག་གསུམ་སོགས་དཔག་མེད་སྤྱན་དྲངས། མདུན་དུ་རིན་པོ་ཆེའི་ཁྲི་པད་
ཟླའི་གདན་ལ་བཞུགས་པར་བསྒོམ་ལ། སངས་རྒྱས་ཐམས་ཅད་འདུས་པའི་སྐུ། །རྡོ་རྗེ་འཛིན་པའི་ངོ་བོ་ཉིད། །དཀོན་མཆོག་གསུམ་གྱི་རྩ་བ་སྟེ། །བླ་མ་

རྣམས་ལ་ཕྱག་འཚལ་ལོ། །སངས་རྒྱས་གཙོ་ལ་ཕྱག་འཚལ་ལོ། །སྐྱོབ་པའི་ཆོས་ལ་ཕྱག་འཚལ་ལོ། །དགེ་འདུན་ཆེ་ལ་ཕྱག་འཚལ་ལོ། །གསུམ་
ལ་རྟག་ཏུ་གུས་ཕྱག་འཚལ། །མགོན་པོ་ཐུགས་རྗེ་ཆེ་ལྡན་པ། །ཐམས་ཅད་མཁྱེན་པའི་སྟོན་པ་པོ། །བསོད་ནམས་ཡོན་ཏན་རྒྱ་མཚོ་ཞིང་། །དེ་
བཞིན་གཤེགས་ལ་ཕྱག་འཚལ་ལོ། །དག་པས་འདོད་ཆགས་བྲལ་བའི་རྒྱུ། །དགེ་བས་ངན་སོང་ལས་གྲོལ་བ། །གཅིག་ཏུ་དོན་དམ་མཆོག་གྱུར་
པ༑ །ཞི་གྱུར་ཆོས་ལ་ཕྱག་འཚལ་ལོ། །གྲོལ་ནས་གྲོལ་བའི་ལམ་ཡང་ཐོབ། །བསླབ་པ་དག་ལ་རབ་ཏུ་གནས། །ཞིང་གི་དམ་པ་ཡོན་ཏན་ལྡན། །
དགེ་འདུན་ལ་ཡང་ཕྱག་འཚལ་ལོ། །ཆོས་སྐུ་ནམ་མཁའ་བཞིན་དུ་དབྱེར་མེད་ཀྱང་སོགས། སངས་རྒྱས་རྣམ་གཟིགས་སོགས། ཐབས་མཁས་ཐུགས་

༄༅།             །རྗེས་སོགས། བསྐལ་པ་གྲངས་མེད་འདས་པའི་ཕ་རོལ་ཏུ། །ཕོངས་གྱུར་འགྲོ་བ་མཐའ་དག་བསྐྱབ་པའི་ཕྱིར། །སྨོན་
ལམ་ཁྱད་པར་ཅན་རྣམས་བཏབ་གྱུར་པའི། །བདེ་བར་གཤེགས་པ་བརྒྱད་ལ་ཕྱག་འཚལ་ལོ། །མཚན་མཆོག་ལྡན་པ་དྲི་མེད་ཟླ་བའི་ཞལ། །གསེར་
མདོག་འདྲ་བ་ཁྱོད་ལ་ཕྱག་འཚལ་ལོ། །རྡུལ་བྲལ་ཁྱེད་འདྲ་སྲིད་པ་གསུམ་མ་མཆིས། །མཉམ་མེད་མཁྱེན་ཅན་ཁྱེད་ལ་ཕྱག་འཚལ་ལོ། །སྐུར་གྱུར་
པ་ནི་ཐམས་ཅད་ལ། །མཚན་མཆོག་སུམ་ཅུ་གཉིས་མངའ་ཞིང་། །རྫོགས་པའི་སངས་རྒྱས་གྲགས་ལྡན་པ། །རྒྱལ་བ་ཀུན་ལ་ཕྱག་འཚལ་ལོ། །
རྫོགས་སངས་གང་དུ་བལྟམས་པ་དང་། །གང་དུ་བྱང་ཆུབ་ལ་རེག་དང་། །ཞི་བའི་འཁོར་ལོ་བསྐོར་བ་དང་། །ཟག་མེད་མྱ་ངན་འདས་ཕྱག་

འཚལ་༑ །བདེ་གཤེགས་གང་དུ་བཞུགས་པ་དང་། །ཆགས་པ་དང་ནི་བཞེངས་པ་དང༌། །སེང་གེ་ལྟ་བུར་གཟིམ་པ་ཡི། །གནས་དེ་ལ་ཡང
སྟེང་དང་འོག་དང་བར་དག་དང་། །ཕྱོགས་དང་ཕྱོགས་མཚམས་རྣམས་སུ་ཡང་། །སྐུར་བཅས་སྐུ་ནི་མེད་པ་ཡི། །མཆོད་རྟེན་རྣམས་ལ་ཕྱག་འཚལ་
ལོ༑ །སྨྲ་བསམ་བརྗོད་མེད་ཤེས་རབ་ཕ་རོལ་ཕྱིན་སོགས། རྒྱལ་བ་ཀུན་གྱི་ཐུགས་ལས་བསྐྱེད་པའི་སྲས། །བྱང་ཆུབ་སྤྱོད་པ་བླ་མེད་མཐར་ཕྱིན་པ། །
ཤཱཀྱའི་རྒྱལ་པོའི་རྒྱལ་ཚབ་མཆོག་གྱུར་པ། །མགོན་པོ་མི་ཕམ་པ་ལ །རྒ་ཤིའི་འཇིགས་སྤངས་གཞོན་ནུར་གྱུར་པ་དེ། །གཞན་དོན་དགྱེས་པས་
ཞལ་རས་འཛུམ་བག་ཅན། །སྣ་ཚོགས་སྤྲུལ་མཛད་འོད་ཟེར་མཐའ་ཡས་པ། །བཅོམ་ལྡན་འཇམ་པའི་དབྱངས་ལ །སངས་རྒྱས་ཀུན་གྱི་ཐུགས་རྗེ་

༄༅།            །གཅིག་བསྡུས་པ། །སྤྱན་རས་གཟིགས་དབང་འཇིག་རྟེན་གསུམ་གྱི་རྗེ། །འགྲོ་བའི་སྡུག་བསྔལ་མ་ལུས་དཔྱིས་འབྱིན་
པ༑ །ཐུགས་རྗེ་ཆེན་པོ་ཁྱོད་ལ །བརྩེ་བའི་ཐུགས་རྗེས་དབང་ཕྱུག་ཉིད་ཀྱི་སྐུ། །དྲང་སྲོང་ཆེན་པོའི་ཚུལ་དུ་བསྟན་ནས་ཀྱང་། །འགྲོ་བའི་གདུང་བ་
དྲག་པོ་སེལ་མཛད་པ། །བཅོམ་ལྡན་སེང་གེ་སྒྲ་ལ༴ །རྒྱལ་བ་ཉིད་ཀྱང་ཐུགས་རྗེ་དབང་གིས་ནི། །ལྷ་མོའི་ཚུལ་སྟོན་ཀུན་ནས་གསལ་བའི་སྐུ། །
ཡིད་བཞིན་ནོར་བུ་པདྨ་ལེགས་བསྣམས་པ། །ཤེས་རབ་ཕ་རོལ་ཕྱིན་ལ༴ །ལྷ་དང་ཀླུ་དབང་གྲུབ་པའི་ཅོད་པན་གྱི། །རིན་ཆེན་འོད་ཟེར་འཕྲོ་བས་གང་
གི་ཞབས། །ཀུན་ནས་གསལ་བས་ཉི་མའང་ཟིལ་གནོན་པ། །ཕོངས་པ་ཀུན་སྐྱོབ་སྒྲོལ་མའི་ཞབས་ལ་འདུད། །བརྩེ་བས་རྗེས་ཆགས་པདྨ་རཱ་གའི་

མདོག ༑ཞལ་གཅིག་ཕྱག་བཞི་ཞབས་གཉིས་མཛེས་པའི་སྐུ། །མདའ་གཞུ་ཨུཏྤལ་དབང་གི་ལྕགས་ཀྱུ་འཛིན། །བཅོམ་ལྡན་རིག་བྱེད་མ་ལ༴  །
འགྲོ་བ་འཇིགས་པས་ཉེན་པ་སྐྱབས་པའི་ཕྱིར། །བརྩེ་བས་འཇིགས་བྱེད་ཁྲོ་མོའི་སྐུར་བསྟན་ནས། །དབུགས་འབྱིན་མཛད་ཅིང་དངོས་གྲུབ་མཆོག་
སྩོལ་མ། །སྒྲོལ་མ་དྲག་མོ་འདུལ་ལ །དཔལ་ལྡན་ལྷ་མོ་སྟོན་ཀའི་སོགས། །མརྒད་མདོག་མཚུངས་ཉི་མ་ལྟ་བུར་གསལ། །ཉོན་མོངས་དུག་
འཇོམས་རྨ་བྱའི་མཇུག་སྒྲོ་དང་། །དངོས་གྲུབ་ཀུན་སྩོལ་བདུད་རྩིའི་བུམ་པ་འཛིན། །རྨ་བྱ་ཆེན་མོའི་ཞབས་ལ །གང་གི་མཚན་ཙམ་འཛིན་ཅིང་དྲན་
པས་ཀྱང་། ཁར་དུ་གཅོད་པ་ཀུན་ལས་གྲོལ་འགྱུར་ཞིང་། །དྲི་མེད་བདེ་བ་ཆེན་པོ་ཐོབ་མཛད་པ། །ལྷ་མོ་འོད་ཟེར་ཅན་ལ༴ །ཆོས་དབྱིངས་རང་

༄༅།            །བཞིན་ཨིནྡྲ་ནི་ལའི་མདོག །ཞལ་གཅིག་ཕྱག་གཉིས་ཞབས་ཟུང་བརྗིད་པའི་སྐུ། །ཡེ་ཤེས་རལ་གྲི་རྡོ་རྗེ་ཞགས་པ་
བསྣམས། །ཁྲོ་རྒྱལ་མི་གཡོ་མགོན་ལ༴ །དཔལ་ཆེན་ནམ་མཁའི་མདོག་གི་མདངས་ལྡན་ཞིང་། །དུས་མཐའི་སྤྲིན་ལྟར་ཧཱུྃ་གི་འབྲུག་སྟོང་
ཆེམས༑ །འབར་བའི་རྡོ་རྗེས་བགེགས་ཀྱི་ཀླད་འགེམས་པ། །ཕྱག་ན་རྡོ་རྗེ་བསྣམས་ལ༴ །མ་ལུས་རྒྱལ་བ་གཉིས་མེད་ཡེ་ཤེས་ལས། །ཉེ་བར་
བསྒྲུབ་པའི་མཐུ་སྟོབས་རྡོ་རྗེ་ཡིས། །བགེགས་ཀྱི་དཀྱིལ་འཁོར་རྣམ་པར་འཇོམས་བྱེད་པ། །དཔལ་ཆེན་རིག་སྔགས་རྒྱལ་ལ༴ །ཐུགས་རྗེ་གདུག་པ་
འདུལ་ཕྱིར་རབ་ཁྲོས་པ། །བྱི་རུའི་མདོག་མཚུངས་པདྨའི་དབྱུག་ཐོ་འཛིན། །རྟ་མཆོག་ཞལ་གྱིས་དགྲ་ཡི་དཔུང་འཇོམས་པ། ཁྲོ་རྒྱལ་རྟ་མགྲིན་ཁྱོད་

ལ༴ །རྒྱལ་བ་ཀུན་གྱི་གསུང་རབ་རྒྱ་མཚོ་ཡི། །རྣམ་པར་འཕྲུལ་པའི་དཔལ་ལས་ལེགས་བྱུང་ཞིང་། །སྒྲུབ་པ་པོ་ལ་བློ་གྲོས་མཆོག་སྟེར་བ། །ལྷ་མོ་
དབྱངས་ཅན་མ་ལ༴ །འབྱུང་ལྔའི་མདོག་ཅན་འབྱུང་ཆེན་ལྔ་ལ་དབང་། །ཀུན་ཏུ་སྒྱུར་བྱེད་རྡོ་རྗེ་འདབ་ཤོག་ཅན། །ཀླུ་ཡི་དཔལ་འཕྲོག་ལྷ་མིའི་དཔལ་
གྱུར་པ། །རྡོ་རྗེ་ནམ་མཁའ་ལྡིང་ལ༴ །གང་གི་འཕྲུལ་དང་མངོན་པར་ཤེས་པའི་དཔཾལ་སོགས། །གང་སྔོན་སྦྱིན་པ་རྒྱ་མཚོའི་དགེ་བསགས་པས། །
ཚེ་དང་ནོར་དང་མཐུ་ཡི་དཔལ་བརྙེས་ནས། །སྒྲུབ་པ་པོ་ལ་དབྱིག་གི་ཆར་འབེབས་པ། །ནོར་སྦྱིན་རྣམས་ལ་བསྟོད་ཅིང་ཕྱག་འཚལ་ལོ། །དགྲ་བཅོམ་
བློ་མཆོག་དབང་པོ་ཀུན་འདུལ་བ། །བསྟན་པའི་སྲིད་དུ་ལེགས་པར་བསྟན་བཞུགས་ནས། །བསྟན་པ་འཛིན་དང་སྐྱོང་དང་བསྲུང་མཛད་པ།

༄༅།            །འཕགས་པ་གནས་བརྟན་བཅུ་དྲུག་བཞུགས་པ་ནི། །གནས་བརྟན་བྷ་ར་དྷྭ་ཛ་བསོད་སྙོམས་ལེན། །འཕགས་པ་གསེར་
ཅན་བ་ཀུ་ལ་དང་ནི། །གནས་བརྟན་ལམ་བརྟན་རྡོ་རྗེ་མོ་ཡི་བུ། །འཕགས་པ་སྦེད་བྱེད་སྒྲ་གཅན་འཛིན་དང་ནི། །ཀླུ་ཡི་སྡེ་དང་གནས་བརྟན་ཡན་ལག་
འབྱུང༑ །ནགས་ན་གནས་དང་དགྲ་བཅོམ་མ་ཕམ་པ། །ལམ་ཕྲན་བརྟན་དང་གསེར་ཕྲེང་མི་ཕྱེད་པ། །དུས་ལྡན་བཟང་པོ་ཞེས་བྱ་ལ་ཕྱག་འཚལ། །
འཛམ་བུ་གླིང་དུ་བསྟན་པའི་སྲོག་ཤིང་ཅན། །ཁ་བ་ཅན་འདིར་ཆོས་ཀྱི་སྒྲོན་མེ་སྦར། །ངུར་སྨྲིག་འཛིན་པ་ཤཱཀྱའི་སྲས་ཀྱི་གཙོ། །མཁན་ཆེན་ཞི་བ་
འཚོ་ལ༴ །རང་དོན་ཡལ་བར་དོར་ནས་གཞན་གྱི་དོན། །མྱུར་མཛད་དེ་ནི་གངས་ཅན་འགྲོ་བའི་དཔལ། །དངོས་སམ་བརྒྱུད་པས་གཞན་གྱི་དོན་མཛད་

པའི༑ །དཔལ་ལྡན་ཨ་ཏི་ཤཱ་ལ༴ །ས་ཆེན་འདི་ན་ངོ་མཚར་རྣམ་མང་ཡང་། །རྒྱ་གར་ཁ་ཆེ་རྒྱ་ནག་བལ་བོད་ལི། །ཡུལ་གང་ན་ཡང་མཚུངས་མེད་
ཆོས་ཀྱི་རྗེ། །འཛམ་གླིང་སྒྲོན་མེ་ཁྱོད་ལ༴ །ཕྱག་བྱར་འོས་པ་ཐམས་ཅད་ལ། །ཞིང་རྡུལ་ཀུན་གྱི་གྲངས་སྙེད་ཀྱི། །ལུས་བཏུད་པ་ཡིས་རྣམ་ཀུན་
ཏུ༑ །མཆོག་ཏུ་དད་པས་ཕྱག་འཚལ་ལོ།། ༈ །ཇི་སྙེད་སུ་དག་ཕྱོགས་བཅུའི་འཇིག་རྟེན་ན། །ཞེས་པ་ནས། ཐམས་ཅད་བདག་གིས་བྱང་ཆུབ་
ཕྱིར་བསྔོའོ། །དེ་ནས། ས་གཞི་སྤོས་ཆུས་བྱུགས་ཤིང་མེ་ཏོག་བཀྲམ། །རི་རབ་གླིང་བཞི་ཉི་ཟླས་བརྒྱན་པ་འདིས། །སངས་རྒྱས་ཞིང་དུ་དམིགས་ཏེ་
ཕུལ་བ་ཡིས། །འགྲོ་ཀུན་རྣམ་དག་ཞིང་དུ་སྤྱོད་པར་ཤོག །ཨོཾ་བཛྲ་བྷུ་མི་ཨཱཿ ཧཱུྃ། གཞི་ཡོངས་སུ་དག་པ་དབང་ཆེན་གསེར་གྱི་ས་གཞི། ཨོཾ་བཛྲ་

༄༅།            །རེ་ཁེ་ཨཱཿ ཧཱུྃ། ཕྱི་ལྕགས་རི་ཁོར་ཡུག་གིས་བསྐོར་བ། དབུས་སུ་ཧཱུྃ། རིའི་རྒྱལ་པོ་རི་རབ། ཤར་ལུས་འཕགས་
པོ། ལྷོ་འཛམ་བུ་གླིང་། ནུབ་བ་ལང་སྤྱོད། བྱང་སྒྲ་མི་སྙན། ཉི་མ། ཟླ་བ། ལྷ་དང་མིའི་དཔལ་འབྱོར་ཕུན་སུམ་ཚོགས་པ། མ་ཚང་བ་མེད་པ་
འདི་ཉིད་རྩ་བ་དང་བརྒྱུད་པར་བཅས་པའི་དཔལ་ལྡན་བླ་མ་དམ་པ་རྣམས་དང་། ཡི་དམ་དཀྱིལ་འཁོར་གྱི་ལྷ་ཚོགས་སངས་རྒྱས་བྱང་ཆུབ་སེམས་དཔའི་
ཚོགས་དང་བཅས་པ་རྣམས་ལ་དབུལ་བར་བགྱིའོ། །ཐུགས་རྗེས་འགྲོ་བའི་དོན་དུ་བཞེས་སུ་གསོལ། བཞེས་ནས་བྱིན་གྱིས་བརླབ་ཏུ་གསོལ། ཨོཾ་གུ་
རུ་ཏྲི་རཏྣ་མཎྜལ་པཱུ་ཛ་ཨཱཿ ཧཱུྃ། ཞེས་བརྗོད། སྟན་བདེ་བར་འདུག་ལ། དཀོན་མཆོག་གསུམ་གྱི་ཡོན་ཏན་དྲན་བཞིན་པས། འདི་ལྟར་སངས་རྒྱས་བཅོམ་ལྡན་

འདས༑ ཞེས་པ་ནས། ཀུན་ཏུ་ཡང་སྦྱིན་པའི་གནས་སུ་གྱུར་པ་ཆེན་པོའོ། །ཞེས་བརྗོད། དེ་ནས་མཎྜལ་ལ་སོགས་པ་ཡོད་ན་འབུལ། མེ་ཏོག་ཐོགས་ལ་ཐལ་མོ་སྦྱར་
ནས་སྐབས་སྐབས་སུ་འཐོར་ཞིང་། ཕྱོགས་བཅུ་ན་བཞུགས་པའི་བླ་མ་ཡི་དམ་སངས་རྒྱས་བྱང་ཆུབ་སེམས་དཔའི་ཚོགས་ཐམས་ཅད་བདག་ལ་དགོངས་སུ་
གསོལ༑ ཁྱེད་རྣམས་ལ་མཁྱེན་པའི་ཡེ་ཤེས། བརྩེ་བའི་ཐུགས་རྗེ། མཛད་པའི་ཕྲིན་ལས་བསམ་གྱིས་མི་ཁྱབ་པ་མངའ་བ་ལགས་པས། སངས་
རྒྱས་ཀྱི་བསྟན་པ་རིན་པོ་ཆེ་དར་ཞིང་རྒྱས་པ་བླ་མ་བདེ་བར་གཤེགས་པ་རྣམས་ཀྱི་ཐུགས་དགོངས་རྫོགས་པ། ད་ལྟར་བསྟན་པ་འཛིན་པ་རྣམས་སྐུ་
ཁམས་བཟང་ཞིང་སྐུ་ཚེ་རིང་བ་རྣམ་པར་དཀར་བའི་ཕྲིན་ལས་ཕྱོགས་བཅུར་རྒྱས་པ། སེམས་ཅན་རྣམས་ལ་བདེ་སྐྱིད་ཀྱི་དཔལ་ཕུན་སུམ་ཚོགས་

༄༅།            །ཤིང་། བྱང་ཆུབ་ཀྱི་སེམས་གཉིས་རྒྱུད་ལ་སྐྱེས་ནས་འཕགས་པ་རྣམས་དགྱེས་པའི་ཚུལ་ཁྲིམས་ལ་གནས་ཏེ། དོན་
གཉིས་ཕུན་སུམ་ཚོགས་པ་འགྲུབ་པའི་སྐལ་བ་དང་ལྡན་པ། འཇིག་རྟེན་དུ་ཆར་ཆུ་དུས་སུ་ཕེབས་ཤིང་། ལོ་ཕྱུགས་རྟག་ཏུ་ལེགས་པ། ནད་དང་
འཁྲུགས་པ་མུ་གེ་མེད་ཅིང་། བཀྲ་ཤིས་བདེ་ལེགས་ཕུན་སུམ་ཚོགས་པ། ཁྱད་པར་སྦྱིན་བདག་འཁོར་བཅས་ཀྱི་ནད་གདོན་བར་ཆད་ཞི། ཚེ་དང་
བསོད་ནམས་འཕེལ། དཔལ་དང་འབྱོར་པ་རྒྱས། མཆོག་དང་ཐུན་མོང་གི་དངོས་གྲུབ་བདེ་བླག་ཏུ་འགྲུབ་པར་བྱིན་གྱིས་བརླབ་ཏུ་གསོལ། མེ་ཏོག་
འཐོར་བཞིན་པས། ཚེ་རིང་ནད་མེད་འབྱོར་ལྡན་ཞིང་། །འགྲོ་ཀུན་རྟག་ཏུ་འདུན་པ་དང་། །ཇི་ལྟར་བསམ་པའི་དོན་རྣམས་ཀུན། །ཆོས་བཞིན་འགྲུབ་

པར་མཛད་དུ་གསོལ། །ཐབས་དང་སྐྱབས་དང་དག་པ་དང་། །ཐེག་ཆེན་ངེས་པ་འབྱུང་བ་ལས། །སེམས་ཅན་རྣམས་ནི་རབ་བསླུ་བའི། །བདུད་ཀྱི་
ལས་རྣམས་བཟློག་ཏུ་གསོལ། །རྫོགས་པའི་བྱང་ཆུབ་བསྒྲུབ་པ་ལ། །ཕྱི་དང་ནང་གི་འཚེ་བ་ཡི། །བར་དུ་གཅོད་པ་ཐམས་ཅད་ཀུན། །ཉེ་བར་ཞི་
བར་མཛད་དུ་གསོལ། །འཇིག་རྟེན་བདེ་ཞིང་ལོ་ལེགས་དང་། །འབྲུ་རྣམས་འཕེལ་ཞིང་ཆོས་འཕེལ་བ། །དགེ་ལེགས་ཐམས་ཅད་འབྱུང་བ་ཡི། །
ཡིད་ལ་འདོད་པ་ཀུན་འགྲུབ་ཤོག །ཅེས་པས་གསོལ་བ་བཏབ། སྒྲོལ་མ་ཡན་ལག་བཞི་རྫོགས་སུ་བསྐྱེད་པ་ནི། སྭ་བྷ་ཝས་སྦྱངས། སྟོང་པའི་ངང་ལས་པཾ་ལས་
པདྨ་དང་ཨ་ལས་ཟླ་བའི་སྟེང་དུ་ཏྭཾ་ལས་ཨུཏྤལ་ཏྭཾ་ལྗང་གུས་མཚན་པ་ལས་འོད་འཕྲོས། འཕགས་པ་མཆོད། སེམས་ཅན་གྱི་དོན་བྱས་ཚུར་འདུས་

༄༅།            །ཡོངས་སུ་གྱུར་པ་ལས། བདག་ཉིད་བཅོམ་ལྡན་འདས་སྒྲོལ་མ་སྐུ་མདོག་ལྗང་གུ་ཞལ་གཅིག་ཕྱག་གཉིས་མ་གཞོན་ནུ་
ལང་ཚོ་རྒྱས་པ། བཅུ་དྲུག་ལོན་པའི་ནུ་མ་འབུར་བ། སྐུ་ལྡེམ་ལ་འགྱིང་བག་དང་ལྡན་པ། ཞབས་ཕྱེད་སྐྱིལ་ཀྲུང་དུ་བཞུགས་པ། ཕྱག་གཡས་
མཆོག་སྦྱིན་གྱི་ཕྱག་རྒྱ་དང་། གཡོན་ཨུཏྤལ་སྔོན་པོའི་ཡུ་བ་མཐེབ་སྲིན་གྱིས་ཐུགས་ཀར་བཟུང་ནས་སྙན་གྱི་ཐད་ཀར་བྱེ་བ། རིན་པོ་ཆེའི་དབུ་རྒྱན་
དང་༑ མགུལ་རྒྱན། སྙན་རྒྱན། ཕྱག་གདུབ། ཞབས་གདུབ། སོར་གདུབ་ལ་སོགས་པ་རྒྱན་དཔག་ཏུ་མེད་པས་སྤྲས་པ། དར་དཀར་པོའི་སྟོད་
གཡོགས་དང་། དམར་པོའི་ཤམ་ཐབས་ཅན། དབུ་སྐྲ་གནག་ཅིང་ལི་བ་སྤྱི་བོར་བཅིངས་པའི་ཟར་བུ་འཕྱང་བ། ཟླ་བའི་རྒྱབ་ཡོལ་ཅན་ཡེ་ཤེས་འོད་

ལྔ་འཁྲིགས་པའི་དབུས་ན་བཞུགས་པ། དེའི་དཔྲལ་བར་ཨོཾ། མགྲིན་པར་ཨཱཿ ཐུགས་ཀར་ཧཱུྃ། དེ་ལས་འོད་ཟེར་འཕྲོས་པས་པོ་ཏཱ་ལ་ནས། རྗེ་
བཙུན་འཕགས་མ་སྒྲོལ་མ་ལ་སངས་རྒྱས་དང་བྱང་ཆུབ་སེམས་དཔའི་ཚོགས་ཀྱིས་བསྐོར་བ་ཨོཾ་བཛྲ་ས་མཱ་ཛཿ ཨོཾ་ཨརྨ་ཏཱ་རཱ་ས་པ་རི་ཝཱ་ར་ཨརྒྷཾ་པྲ་
ཏཱིཙྪ་སྭཱཧཱ། ནས་ཤབྡའི་བར་གྱིས་མཆོད། ཛཿ ཧཱུྃ་བཾ་ཧོཿ གཉིས་སུ་མེད་པར་ཐིམ། སླར་ཡང་ཐུགས་ཀའི་ཧཱུྃ་ལས་འོད་ཟེར་འཕྲོས་པས་དབང་གི་རིགས་ལྔ་
འཁོར་དང་བཅས་པ་སྤྱན་དྲངས། ཨོཾ་པཉྩ་ཀུ་ལ་ས་པ་རི་ཝཱ་ར་ཨརྒྷཾ་སོགས་གོང་ལྟར་མཆོད། དེ་བཞིན་གཤེགས་པ་ཐམས་ཅད་ཀྱི་བདག་ལ་མངོན་པར་
དབང་བསྐུར་བར་སྩལ་དུ་གསོལ། ཞེས་གསོལ་བ་བཏབ་པས་དབང་གི་ལྷ་རྣམས་ཀྱིས། ཇི་ལྟར་བལྟམས་པ་སོགས་ནས། ཤྲཱི་ཡེ་ཧཱུྃ། ཞེས་གསུངས་ཤིང་བུམ་

༄༅།            །པའི་ཆུས་སྤྱི་བོ་ནས་དབང་བསྐུར། སྐུ་གང་དྲི་མ་དག ཆུའི་ལྷག་མ་ཡར་ལུད་པ་ལས་འོད་དཔག་མེད་ཀྱིས་དབུར་
བརྒྱན་པར་བསམས་ལ་མཉམ་པར་བཞག བསྒོམ་པས་སྐྱོན། སྙིང་གར་ཟླ་བའི་སྟེང་དུ་ཏཱཾ་ཡིག་ལྗང་གུའི་མཐར་ཨོཾ་ཏཱ་རེ་ཏུཏྟཱ་རེ་ཏུ་རེ་སྭཱཧཱ། ཞེས་པས་བསྐོར་
བ་ལས་འོད་འཕྲོས་པས་སངས་རྒྱས་དང་བྱང་ཆུབ་སེམས་དཔའ་ཐམས་ཅད་ཀྱི་ཐུགས་དམ་གྱི་རྒྱུད་བསྐུལ། སེམས་ཅན་ཐམས་ཅད་ཀྱི་ནད་གདོན་བར་
ཆད་ཞི་ཞིང་ཚེ་དང་བསོད་ནམས་རྒྱས་པར་བྱས། སངས་རྒྱས་དང་བྱང་ཆུབ་སེམས་དཔའ་ཐམས་ཅད་ཀྱི་ཐུགས་རྗེ་བྱིན་རླབས་ནུས་པ་ཐམས་ཅད་
བསྡུས་ནས་རང་ལ་ཐིམ་པར་བསམས་ལ། ཨོཾ་ཏཱ་རེ་ཏུཏྟཱ་རེ་ཏུ་རེ་སྭཱཧཱ། བརྒྱ་སྟོང་ཅི་འགྲུབ་བཟླས། ཐུན་འཇོག་པ་ན། བཅོམ་ལྡན་འདོད་དོན་གསོལ་བ་

གདབ། རང་གི་སྙིང་ག་ནས་འོད་ཟེར་འཕྲོས་པས་གདན་འོད་ཟེར་གྱི་རྣམ་པར་གྱུར་ནས་རང་ལ་ཐིམ་པར་བསམ། གཉིས་པ་མདོས་ཡས་མེ་དང་སྤོས་ཀྱིས་བདུག་
ལ། ཨ་མྲྀ་ཏས་བསངས། སྭ་བྷ་ཝས་སྦྱངས། མདུན་དུ་རིན་པོ་ཆེ་ལས་གྲུབ་པའི་རི་རབ་བང་རིམ་བཞི་པའི་དབུས་སུ་ཁང་བཟང་ལྕགས་རི་བསྐོར་བའི་
མཐའ་སྐོར་དང་། རི་རབ་བང་རིམ་གྱི་སྟེང་རྣམས་སུ་མགྲོན་རྣམས་སོ་སོར་མཉེས་པའི་མཐུན་རྫས་འདོད་པའི་ཡོན་ཏན་ལྔའི་ལོངས་སྤྱོད་མཛད་པ་མེད་
པ་ས་དང་ནམ་མཁའ་བར་སྣང་ཁྱབ་པར་གྱུར་པར་བསམས་ལ། དང་པོ་ཐལ་མོ་ཁང་སྟོང་དུ་སྦྱར་ལ་སོར་མོ་རྣམས་རྩེ་སྤྲད་པ་ཆོས་ཉིད་རྣམ་པར་དག་པའི་ཕྱག་རྒྱ་སྙིང་གར་
བཞག་ལ་སྔགས་བརྗོད་པ་ནི། ཨོཾ་སྭ་བྷཱ་ཝ་ཤུདྡྷ སརྦ་དྷརྨཱཿ སྭ་བྷཱ་ཝ་ཤུདྡྷོཉཧཾ། ལན་གསུམ་བརྗོད་པས། མདོས་གཏོར་མཆོད་རྫས་རྣམས་ཀྱི་འབགས་པ་དང་

༄༅། །མི་གཙང་བ་སོགས་སྟོང་པར་གྱུར་ཅིག གཉིས་པ་ནི། ཐལ་མོ་ཁང་སྟོང་སྦྱར་བའི་སོར་མོ་དབུས་མ་གསུམ་གྱི་ཚིགས་བར་མ་གསུམ་
བཅག་པ་ནམ་མཁའ་མཛོད་ཀྱི་ཕྱག་རྒྱ་སྨིན་མཚམས་སུ་བཞག་ལ་སྔགས་ནི། ཨོཾ་ན་མཿ སརྦ་ཏ་ཐ་ག་ཏ་བློ་བི་ཤྭ་མུ་ཁེ་བྷྱཿ སརྦ་ཐ་ཁཾ་ཨུངྒ་ཏེ་སྤ་ར་ཎ་ཨི་མཾ་ག་ག་
ན་ཁཾ་སྭཱཧཱ། ལན་གསུམ་བརྗོད་པས། མདོས་གཏོར་མཆོད་རྫས་རྣམས་རིན་པོ་ཆེ་ལས་གྲུབ་པའི་སྣོད་ཡངས་ཤིང་རྒྱ་ཆེ་བར་ཟག་པ་མེད་པའི་ཡེ་ཤེས་ཀྱི་
བདུད་རྩིའི་རྒྱ་མཚོ་ཆེན་པོར་རྒྱུན་མི་ཆད་པར་གྱུར་ཅིག གསུམ་པ་ནི། ལག་པ་གཉིས་ཐལ་མོ་སྦྱར་བའི་མཛུབ་མོ་གཉིས་གུང་མོའི་རྒྱབ་ཏུ་སྦྱར་བ་ཁ་ཕྱེ་ལ་མཐེ་བོང་གཉིས་
བསྣོལ་བ་བདུད་རྩི་འཁྱིལ་བའི་ཕྱག་རྒྱ་ཁའི་ཐད་དུ་བྱས་ལ་སྔགས་ནི། ཨོཾ་བཛྲ་ཨ་མྲྀ་ཏ་ཀུཎྜ་ལི་ཧ་ན་ཧ་ན་ཧཱུྃ་ཕཊ། ལན་གསུམ་བརྗོད་པས། མདོས་གཏོར་མཆོད་

རྫས་རྣམས་འདོད་པའི་ཡོན་ཏན་ལྔའི་རང་བཞིན་དུ་གྱུར་པས་མགྲོན་རིགས་སོ་སོའི་ཡིད་ལ་གང་འདོད་པ་བཞིན་དུ་ཐོབ་པ་ལ་བགེགས་དང་ཉེར་འཚེ་མེད་
པར་གྱུར་ཅིག བཞི་པ་ལག་པ་གཡས་པ་པུས་མོ་གཡས་པའི་སྟེང་མཆོག་སྦྱིན་དང་གཡོན་པང་དུ་མཉམ་བཞག་བྱས་པ་རྒྱ་ཆེན་ཤུགས་ལྡན་འོད་ཀྱི་ཕྱག་རྒྱ་དང་སྔགས་ནི། ཨོཾ་ཨ་
ཀཱ་རོ་མུ་ཁ་སརྦ་དྷརྨཱ ཿཎཾ་ཨདྱ་ནུཏྤནྣ་ཏྭ་ཏ་ཨོཾ་ཨཱཿ ཧཱུྃ་ཕཊ་སྭཱཧཱ། ལན་གསུམ་བརྗོད་པས། མགྲོན་རིགས་སོ་སོའི་ཡིད་ལ་གང་ལ་གང་འདོད་པའི་དངོས་པོ་
རྣམས་ཡིད་བཞིན་དུ་འབྱུང་ཞིང་མཉེས་ཤིང་ཚིམ་པར་གྱུར་ཅིག ལྔ་པ་ནི། གཡོན་ཁུ་ཚུར་པང་དུ་བཞག་གཡས་ཁུ་ཚུར་གྱི་མཛུབ་མོ་བསྒྲེངས་པའི་སྡིག་མཛུབ་རྫས་ལ་
གཏད་ཡེ་ཤེས་སྐར་མདའི་ཕྱག་རྒྱ་དང་སྔགས་ནི། ཨོཾ་ཛྙཱ་ན་ཨ་ཝ་ལོ་ཀི་ཏེ་ན་མཿ ས་མནྟ་སྤ་ར་ཎ་རསྨི་སཾ་བྷ་ཝ་ས་མ་ཡ་མཧཱ་མ་ཎི། དུ་རུ་དུ་རུ་ཧྲྀ་ད་ཡ་ཛ་ལཱ་ནི་

༄༅། །ཧཱུཾ། ལན་གསུམ་བརྗོད་པས། མགྲོན་རིགས་དྲག་ཞན་ཆེ་ཆུང་མེད་པར་སོ་སོའི་ཡིད་བཞིན་དུ་ཚིམ་ཞིང་རང་དབང་དུ་ལོངས་
སྤྱོད་པར་གྱུར་ཅིག དྲུག་པ་ནི། ལག་པ་གཉིས་རྡོ་རྗེ་ཐལ་མོ་ནང་བསྡམས་བྱས་པའི་མཐེ་བོང་གཉིས་གཤིབ་པའི་ཕྱག་རྒྱ་སྤྱི་བོར་བསྐོར་བ་དབང་བསྒྱུར་འཁོར་ལོས་ཕྱག་རྒྱ་དང་
སྔགས་ནི། ན་མཿ ས་མནྟ་བུདྡྷཱ་ནཾ་གྲ་ཧི་ཤྭ་རི་པྲ་བྷཉྫ་ཏི་མཧཱ་ས་མ་ཡ་ཧ་ན་སྭཱཧཱ། ལན་གསུམ་བརྗོད་པས། མདོས་གཏོར་མཆོད་རྫས་རྣམས་བསྐལ་པ་ཇི་
སྲིད་གནས་ཀྱི་བར་དུ་ཟད་པ་མེད་ཅིང་མགྲོན་རྣམས་མཉེས་པའི་མཐུ་དང་ལྡན་པར་གྱུར་ཅིག སླར་ཡང་བགེགས་མེད་དུ་ཐོབ་པའི་ཆེད་དུ་ལག་གཡོན་ས་གནོན་
གཡས་རྡོ་རྗེ་ཁུ་ཚུར་སྙིང་གར་བཟུང་། མཛུབ་མོ་བསྒྲེངས་པ་གཏོར་མ་ལ་སྐོར་ཞིང་སྔགས་ནི། ཨོཾ་ན་མཿ སརྦ་ཏ་ཐཱ་ག་ཏ་ཨ་ཝ་ལོ་ཀི་ཏེ། ཨོཾ་སམྦྷ་ར་སམྦྷ་ར་

ཧཱུྃ༔ ལན་བདུན་དང་། ཐལ་མོ་སྦྱར་ལ། བཅོམ་ལྡན་འདས་དེ་བཞིན་གཤེགས་པ་རྒྱལ་བ་རིན་ཆེན་མང་ལ་ཕྱག་འཚལ་ལོ། །དེ་བཞིན་གཤེགས་པ་
གཟུགས་མཛེས་དམ་པ་ལ་ཕྱག་འཚལ་ལོ། །དེ་བཞིན་གཤེགས་པ་སྐུ་འབྱམས་ཀླས་ལ་ཕྱག་འཚལ་ལོ། །དེ་བཞིན་གཤེགས་པ་འཇིགས་པ་ཐམས་ཅད་
ཡོངས་སུ་བྲལ་བ་ལ་ཕྱག་འཚལ་ལོ། །གསང་སྔགས་འདིའི་མཐུ་དང་། དེ་བཞིན་གཤེགས་པ་ཁྱེད་རྣམས་ཀྱི་མཚན་ནས་བརྗོད་ཅིང་ཕྱག་འཚལ་བའི་
བྱིན་རླབས་ལ་བརྟེན་ནས་བདག་གི་བརྟེན་པ་མེད་པའི་མདོས་གཏོར་རྒྱ་ཆེན་པོ་འདིའི་མདོས་མགྲོན་རིགས་ཐམས་ཅད་ཚིམ་ཞིང་མགུ་ནས་བདག་གཞན་
གྱི་བསམ་པའི་དོན་ཐམས་ཅད་ཆོས་དང་མཐུན་པ་ཡིད་བཞིན་དུ་འགྲུབ་པར་གྱུར་ཅིག གསུམ་པ་མདུན་གྱི་རྟེན་ལ་དམིགས་ནས། ཨ་མྲྀ་ཏས་བསང་

༄༅། །ཝས་སྦྱངས། སྟོང་པའི་ངང་ལས་པཾ་ལས་པདྨ་དང་ཨ་ལས་ཟླ་བའི་སྟེང་དུ་ཏཱྃ་ལས་ཨུཏྤལ་ཏཱྃ་གྱིས་མཚན་པ་ལས་འོད་ཟེར་
འཕྲོས༑ ཚུར་འདུས་ཡོངས་སུ་གྱུར་པ་ལས་རྗེ་བཙུན་འཕགས་མ་སྒྲོལ་མ་སྐུ་མདོག་ལྗང་གུ་ཞལ་གཅིག་ཕྱག་གཉིས་གཡས་སྐྱབས་སྦྱིན། གཡོན་གྱི་
མཐེབ་སྲིན་གྱི་ཨུཏྤ་ལའི་ཡུ་བ་ཐུགས་ཀར་འཛིན་པ། ཞབས་གཡས་བརྐྱང་ཞིང་གཡོན་བསྐུམ་པས་བཞུགས་པ། དར་དང་རིན་པོ་ཆེའི་རྒྱན་དུ་མས་
བརྒྱན་པའི་མཐའ་སྐོར་དུ་སངས་རྒྱས་དང་བྱང་ཆུབ་སེམས་དཔའ། ཡི་དམ་མཁའ་འགྲོ་ཆོས་སྐྱོང་དཔག་ཏུ་མེད་པས་བསྐོར་བ། དེ་རྣམས་ཀྱི་དཔྲལ་
བར་ཨོཾ། མགྲིན་པར་ཨཱཿ ཐུགས་ཀར་ཧཱུཾ། དེ་ལས་འོད་ཟེར་འཕྲོས་པས་པོ་ཏཱ་ལ་ནས་རྗེ་བཙུན་མ་སྒྲོལ་མ་ཉི་ཤུ་རྩ་གཅིག་ལ་སངས་རྒྱས་བྱང་

སེམས༑ ཡི་དམ་མཁའ་འགྲོ་ཆོས་སྐྱོང་དཔག་ཏུ་མེད་པས་སྐོར་བ་ཨོཾ་བཛྲ་ས་མཱ་ཛ༔ རྡོ་རྗེ་བསྡུ་བའི་ཕྱག་རྒྱ་དང་། མཐར་ཐལ་མོ་སྦྱར་ལ། མ་ལུས་སེམས་
ཅན་ཀུན་གྱི་མགོན་གྱུར་ཅིང་། །སོགས་ནས། ཡོངས་དག་འཁོར་བཅས་གནས་འདིར་གཤེགས་སུ་གསོལ། །པོ་ཏཱ་ལ་ཡི་གནས་མཆོག་ནས།
ཡིག་ལྗང་གུ་ལས་འཁྲུངས་ཤིང་། །འོད་དཔག་མེད་པས་དབུ་ལ་བརྒྱན། །དུས་གསུམ་སངས་རྒྱས་ཕྲིན་ལས་མ། །འགྲོ་བའི་དོན་ཕྱིར་གཤེགས་སུ་
གསོལ༑ །ཞེས་བརྗོད། མདུན་དུ་བཞུགས་པ་ལ། བཙོ་མ་གསེར་གྱི་མདོག་འདྲ་ཞིང་། །ཉི་མ་ལས་ལྷག་གཟི་བརྗིད་ཆེ། །དད་པས་སྤྱན་ནི་དྲངས་བར་
བགྱི། །ཞི་ཞིང་ཐུགས་རྗེ་ཆེ་ལྡན་པ། །འདུལ་ཞིང་བསམ་གཏན་ས་ལ་བཞུགས། །ཆོས་དང་ཡེ་ཤེས་ཆགས་བྲལ་བ། །ཀུན་ཏུ་མི་བཟད་ནུས་པར་

༄༅།    ལྡན། །ཚུར་སྤྱོན་ཚུར་སྤྱོན་ཞི་བདག་ལྷ། །ཐུབ་པའི་སྐྱེས་མཆོག་ཐམས་ཅད་མཁྱེན། །ཤིན་ཏུ་ལེགས་བྱས་གཟུགས་
བརྙན་ནི། །མཆོད་པའི་གནས་ནི་གཤེགས་སུ་གསོལ། །འདིར་ནི་གཟུགས་དང་ལྷན་ཅིག་ཏུ། །འགྲོ་བའི་དོན་དུ་བཞུགས་ནས་ཀྱང་། །ནད་མེད་ཚེ
དང་དབང་ཕྱུག་དང་། །མཆོག་རྣམས་ལེགས་པར་སྩལ་དུ་གསོལ། །ཞེས་པས་སངས་རྒྱས་བྱང་སེམས་ཐམས་ཅད་སྤྱན་དྲངས་ལ། ཁྱེད་ཀྱི་རང་བཞིན་ཡང་
དག་པས། །སྲིད་པའི་འཆིང་བ་མི་མངའ་ཡང་། །བདག་ཅག་སྒྲིབ་པ་སྦྱང་སླད་དུ། །གཙང་མ་ཆབ་ཀྱིས་སྐུ་ཁྲུས་གསོལ། །སྤྲོ་ན། ཇི་ལྟར་
བལྟམས་པ་ཙམ་གྱིས་ནི། །སོགས་ནས་ཤྲཱི་ཡེ་ཧཱུྃ་གིས་ཁྲུས་གསོལ། དེ་དག་སྐུ་ལ་མཚུངས་པ་མེད་པའི་གོས། །གཙང་ལ་དྲི་རབ་བསྒོས་པས་སྐུ་ཕྱིའོ།

ཨོཾ་ཧཱུྃ་ཏྲཱྃ་ཧྲཱིཿ ཨཱཿ ཀ་ཡ་བི་ཤོ་དྷ་ནི་སྭཱཧཱ། ཞེས་པས་སྐུ་ཕྱིའོ། །དེ་ནས་དེ་ལ་ཁ་དོག་ལེགས་བསྒྱུར་བའི། །ན་བཟའ་ཤིན་ཏུ་དྲི་ཞིམ་དམ་པ་དང་། །གོས་
བཟང་སྲབ་ལ་འཇམ་མཛེས་སྣ་ཚོགས་དང་། །རྒྱན་མཆོག་བརྒྱ་ཕྲག་དེ་དང་དེ་དག་འབུལ། །ཨོཾ་བཛྲ་ཝསྟྲ་ཨ་ལཾ་ཀཱ་ར་པཱུ་ཛ་མེ་གྷ་ས་མུ་དྲ་སྤ་ར་ཎ་ས་
མ་ཡེ་ཧཱུཾ། གིས་གོས་རྒྱན་དབུལ། བདག་དང་འགྲོ་ལ་ཐུགས་བརྩེའི་ཕྱིར། །ཉིད་ཀྱི་རྫུ་འཕྲུལ་མཐུ་ཡིས་ནི། །ཇི་སྲིད་མཆོད་པ་བདག་བགྱིད་ན། །དེ་
སྲིད་བཅོམ་ལྡན་བཞུགས་སུ་གསོལ། །ཨོཾ་བཛྲ་ཨཱ་ས་ནཱ་པཱུ་ཛ་མེ་གྷ་ས་མུ་དྲ་སྤ་ར་ཎ་ས་མ་ཡེ་ཧཱུྃ། ཞེས་མེ་ཏོག་གཏོར། ཨོཾ་བཛྲ་པུཥྤེ་ཨཱཿ ཧཱུྃ་ནས།
བཛྲ་ནི་ཝི་དྱཱ་ཨཱཿ ཧཱུཾ་བར་གྱིས་མཆོད། ཛ ཿཧཱུྃ་བཾ་ཧོ༔ ས་རྗེ་བཙུན་མ་ལ་བསྟིམ་པས་དེ་ཉིད་དུས་གསུམ་སངས་རྒྱས་ཐམས་ཅད་ཀྱི་སྐུ་གསུང་ཐུགས་ཡོན་ཏན་ཕྲིན་ལས་ཐམས་ཅད་

༄༅། །དཀྱི་ངོ་བོར་གྱུར་པར་མོས་ལ། གློག་དང་འདྲ་བའི་སྤྱན་མངའ་བ། །དཔའ་མོ་ཏཱ་རེ་ཏུཏྟཱ་རེ། །སངས་རྒྱས་ཞལ་གྱི་པདྨ་ཡི།
གེ་སར་ལས་བྱུང་ཁྱོད་ལ་འདུད། །སྟོན་ཀའི་ཟླ་བ་རྒྱས་པ་ཡི། །དཀྱིལ་འཁོར་དང་མཚུངས་ཞལ་མངའ་མ། །མཆོག་སྦྱིན་ཕྱག་རྒྱ་ཨུཏྤ་ལ། །
བསྣམས་མ་ཁྱོད་ལ་ཕྱག་འཚལ་ལོ། །འཁོར་བའི་གཟེབ་ལས་ཏུཏྟཱ་རེ། །སཱཧཱ་ཉོན་མོངས་ཞི་བར་མཛོད། །ཨོཾ་གྱི་ངོ་བོ་ཉིད་ཀྱིས་ནི། །ཚངས་པའི་
སྒོ་འབྱེད་ཁྱོད་ལ་འདུད། །འཇིགས་པ་ཆེན་པོ་བརྒྱད་ལས་ནི། །འཇིག་རྟེན་ཐམས་ཅད་སྐྱོབ་པ་མཛད། །ཀུན་གྱི་མ་རུ་གྱུར་པ་ཡི། །སྒྲོལ་མ་ཡུམ་ལ་
ཕྱག་འཚལ་ལོ། །ལྷ་དང་ལྷ་མིན་ཅོད་པན་གྱིས། །ཞབས་གཉིས་པདྨོ་ལ་བཏུད་དེ། །ཕོངས་པ་ཀུན་ལས་སྒྲོལ་མཛད་མ། །སྒྲོལ་མ་ཡུམ་ལ་ཕྱག

འཚལ་ལོ། །ཞེས་པས་ཕྱག་བྱའོ། །བཞི་པ་མཆོད་པ་གསར་པ་བརྗེ་བའམ། ཡང་ན་ཁ་གསོས་ལ་བསང་སྦྱང་བྱིན་རླབས་གོང་བཞིན་ལ། བསྡུ་ན་དྷརྨ་ར་ཎི་ཏ་མི་དགོས་སོ། །དེ་
ནས། དྲི་མེད་གཙང་ཞིང་ཡན་ལག་བརྒྱད་ལྡན་ཆུ། །ཐང་སྐྱེས་ཆུ་སྐྱེས་ཆུ་ཆེན་མེ་ཏོག་བཅས། །དྲི་ཞིམ་ཡིད་འོང་ལྡན་པའི་མཆོད་ཡོན་འདི། །རྒྱལ་
བ་བསྐྱེད་པའི་ཡུམ་ལ་མཆོད་པ་འབུལ། །ༀ་གུ་རུ་ཏཱ་རེ་ས་པ་རི་ཝཱ་ར་ཨརྒྷཾ་པཱུ་ཛ༔ ཨཱཿ ཧཱུྃ། དུས་གསུམ་རྒྱལ་བའི་དབུ་ལ་མཆོད་འབུལ་མ། །པུཥྤེ་
དཀར་མོ་ཞལ་གཅིག་ཕྱག་གཉིས་མ། །ཐང་སྐྱེས་ཆུ་སྐྱེས་མེ་ཏོག་དཀོན་མང་བསྣམས། །རྒྱལ་བ་བསྐྱེད་པའི་ཡུམ་ལ་མཆོད་པ་འབུལ། །ༀ་གུ་རུ་ཏཱ་
རེ་ས་པ་རི་ཝཱ་ར་པུཥྤེ་ཛ༔ ཨཱཿ ཧཱུྃ། དུས་གསུམ་རྒྱལ་བའི་ཤངས་ལ་མཆོད་འབུལ་མ། །སྤོས་མ་དུད་ཀ་ཞལ་གཅིག་ཕྱག་གཉིས་མ། །ལྷན་སྐྱེས་

༄༅། །སྦྱར་དང་ཡོངས་གྱུར་སྤོས་ཁང་བསྣམས། །རྒྱལ་བ་བསྐྱེད་པའི་ཡུམ་ལ་མཆོད་པར་འབུལ། །ༀ་གུ་རུ་སོགས་དྷུ་པེ་པཱུ་ཛ་
  ཨཱཿ ཧཱུྃ། དུས་གསུམ་རྒྱལ་བའི་སྤྱན་ལ་མཆོད་འབུལ་མ། །དཱི་པཾ་དམར་སྐྱ་ཞལ་གཅིག་ཕྱག་གཉིས་མ། །ཉི་ཟླ་རིན་ཆེན་སྣང་གསལ་སྣ་ཚོགས་
བསྣམས། །རྒྱལ་བ་བསྐྱེད་པའི་ཡུམ་ལ༔ ཨཱ་ལོ་ཀེ༴ དུས་གསུམ་རྒྱལ་བའི་ཐུགས་ལ་མཆོད་འབུལ་མ། །དྲི་མ་ལྗང་གུ་ཞལ་གཅིག་ཕྱག་གཉིས་
མ༑ །ཨ་གར་ཙནྡན་ག་བུར་དུང་ཆོས་བསྣམས། །རྒྱལ་བ་བསྐྱེད་པའི་ཡུམ་ལ༔ གནྡྷེ་པཱུ་ཛ༔ དུས་གསུམ་རྒྱལ་བའི་ལྗགས་ལ་མཆོད་འབུལ་
མ༑ །རོ་མ་དམར་མོ་ཞལ་གཅིག་ཕྱག་གཉིས་མ། །རོ་དང་བཅུད་ལྡན་ལྷ་རྫས་ཞལ་ཟས་བསྣམས། །རྒྱལ་བ་བསྐྱེད་པའི་ཡུམ་ལ ནི་ཝི་

དུས་གསུམ་རྒྱལ་བའི་སྙན་ལ་མཆོད་འབུལ་མ། །སྒྲ་མ་སྔོན་མོ་ཞལ་གཅིག་ཕྱག་གཉིས་མ། །པི་ཝང་གླིང་བུ་སིལ་སྙན་སྣ་ཚོགས་
བསྣམས། །རྒྱལ་བ་བསྐྱེད་པའི་ཡུམ་ལ་མཆོད་པར་འབུལ། ཤབྡ་པཱུ་ཛ་ཨཱཿ ཧཱུྃ། རོལ་མོ་དང་བཅས་ཏེ་མཆོད། ས་གཞི་སྤོས་ཆུས་བྱུགས་ཤིང་མེ་ཏོག་
བཀྲམ༑ སོགས་ནས། ཞིང་དུ་སྤྱོད་པར་ཤོག །ཨོཾ་བཛྲ་བྷཱུ་མི་ཨཱཿ ཧཱུྃ། སོགས་མཎྜལ་ཚོམ་བུ་བདུན་མ་ལས། ཁྱད་པར། འདི་ཉིད་རྗེ་བཙུན་མ་འཕགས་མ་
སྒྲོལ་མའི་ལྷ་ཚོགས་འཁོར་དང་བཅས་པ་རྣམས་ལ་དབུལ་བོར་བགྱིའོ། །ཐུགས་རྗེས་འགྲོ་བའི་དོན་དུ་བཞེས་སུག་སོལ། བཞེས་ནས་བྱིན་གྱིས་བརླབ་
ཏུ་གསོལ། ཨོཾ་གུ་རུ་ཏཱ་རེ་བཛྲ་མཎྜ་ལ་པཱུ་ཛ་ཨཱཿ ཧཱུཾ། གིས་མཎྜལ་ཕུལ། བདག་དང་བསྲུང་བྱ་རྣམས་སྐྱབས་སྦྱིན་ཕྱག་རྒྱའི་འོག་དུ་ཚུད་ཡོད་སྙམ་པའི་སྒོ་ནས་ཡིད་རྩེ་

༄༅། །གཅིག་པས། ཨོ་རྗེ་བཙུན་མ་འཕགས་མ་སྒྲོལ་མ་ལ་ཕྱག་འཚལ་ལོ། །སོགས་ནས། ཕྱག་འཚལ་བ་ནི་ཉི་ཤུ་རྩ་གཅིག །
ཅེས་པའི་བར་གྱིས་མཆོད་བསྟོད་སྤེལ་བ་ལན་གཉིས་ཚར་བ་དང་། ལྷ་མོ་ལ་གུས་ཡང་དག་ལྡན་པས། །སོགས། རྗེ་བཙུན་འཕགས་མ་སྒྲོལ་མ་དང་། །སོགས་
ནས། འདྲེན་པའི་དཔལ་དུ་བདག་གྱུར་ཅིག །ཅེས་པ་དགེ་སློང་མ་དཔལ་མོས་མཛད་པའི་ཡན་ལག་བདུན་པ་བྱས་ནས། རྗེ་བཙུན་མའི་ཐུགས་ཀར་ཟླ་བའི་སྟེང་དུ་
ཏཱཾ་ཡིག་ལྗང་གུའི་མཐར་ཨོཾ་ཏཱ་རེ་ཏུཏྟཱ་རེ་ཏུ་རེ་སྭཱཧཱ། ཞེས་པས་བསྐོར་བ་ལས་འོད་འཕྲོས་པས་བདག་སོགས་ཀྱི་ནད་གདོན་ཐམས་ཅད་ཞི་བར་
བྱས༑ ཚེ་དང་བསོད་ནམས་རྒྱས་པར་བྱས་པར་བསམས་ནས། འདོད་པའི་དོན་གང་ཡིན་པ་དེ་ཡིད་ལ་བྱས་ཏེ་ཡི་གེ་བཅུ་པ་སུམ་བརྒྱ་བགྲང་། ཡི་གེ་གཉིས་ཀྱི་སྦྱོར་བ་ཅེས་

པ༑ ཏཱ་རེ་ཞེས་པའང་སུམ་བརྒྱ་ཟླ། འདི་ནི་ཐུན་མོང་བའི་འདོད་དོན་ཞུ་བའི་དབང་དུ་བྱས་ལ། དམིགས་བསལ་གྱི་དོན་ཞུ་བའི་ཆེད་དུ་བྱེད་ན། ཨོཾ་ཏཱ་རེ་ཏུཏྟཱ་རེ་ཞེས་པའི་མཚམས་
སུ་ནད་ཞི་བ་ལ། སརྦ་གྲ་ཧེ་བྷྱཿ ཤཱིནྟཾ་ཀུ་རུ་སྭཱཧཱ། གདོན་ལ། སརྦ་དུཥྚན་ཤིནྟཾ་ཀུ་རུ་སྭཱཧཱ། བགེགས་ལ། སརྦ་བིགྷན་བྷྱཿ ཤཱིནྟཾ་ཀུ་རུ་སྭཱཧཱ།
ལ། སརྦ་ཛ་བྷྱཿརེཿ ཤཱིནྟཾ་ཀུ་རུ་སྭཱཧཱ། ཉེར་འཚེལ། སརྦ་ཨུ་པ་དྲ་བེ་བྷྱཿ ཤཱིནྟཾ་ཀུ་རུ་སྭཱཧཱ། དུས་མ་ཡིན་པར་འཆི་བ་ལ། སརྦ་ཨ་ཀཱ་ལ་མྲྀ་ཏྱུ་ཤཱིནྟཾ་ཀུ་རུ་
སྭཱཧཱ། ལྟས་ངན་པ་ལ། སརྦ་དུརྣི་མི་ཏེ་བྷྱཿཤྲིནྟཾ་ཀུ་རུ་སྭཱཧཱ། རྨི་ལམ་ངན་པ་ལ། སརྦ་དུར་སཱབྣི་བྷྱཿ ཤཱིནྟཾ་ཀུ་རུ་སྭཱཧཱ། རྣམ་གཡེང་ལ། སརྦ་ཙིཏྟ་ཀུ་ལེ་
བྷྱཿ ཤཱིནྟཾ་ཀུ་རུ་སྭཱཧཱ། ཀུན་ལ་སྦྱར་བའི་སྤེལ་ཚིག་དང་། ཏཱ་རེ་ཞེས་པ་སུམ་བརྒྱ་བརྗོད་དོ། །ཐུན་མོང་དང་ཁྱད་པར་གཉིས་གང་བཟླས་ཀྱང་། དེ་ནས། ས་གཞི་སྤོས་ཆུས་

༄༅། །བྱུགས་ཤིང་སོགས་དང་། ཨོཾ་བཛྲ་བྷུ་མི་སོགས་མཎྜལ་སྔར་ལྟར་དབུལ། དེ་ནས་མེ་ཏོག་འཐོར་ཞིང་། རྗེ་བཙུན་བཅོམ་ལྡན་འདས་
མ་ཐུགས་རྗེ་ཅན། །བདག་དང་མཐའ་ཡས་སེམས་ཅན་ཐམས་ཅད་ཀྱི། །སོགས་ནས། ཡར་ངོའི་ཟླ་ལྟར་འཕེལ་ཞིང་རྒྱས་པར་མཛོད། །ཅེས་གསོལ་བ་
གདབ། རྒྱལ་བའི་དཀྱིལ་འཁོར་བཟང་ཞིང་དགའ་བ་དེར། །པདྨོ་དམ་པ་ཤིན་ཏུ་མཛེས་ལས་སྐྱེས། །སྣང་བ་མཐའ་ཡས་རྒྱལ་བས་མངོན་སུམ་དུ། །༴
ལུང་བསྟན་པ་ཡང་བདག་གིས་དེར་ཐོབ་ཤོག །ཅེས་པའི་སྨོན་ལམ་དང་། བདག་གིས་ཚེ་རབས་སྔོན་ནས་བསྒྲུབ་པའི་ལྷ། །དུས་གསུམ་སངས་རྒྱས་
ཀུན་གྱི་ཕྲིན་ལས་མ། །སྔོ་ལྗང་ཞལ་གཅིག་ཕྱག་གཉིས་མྱུར་ཞི་དཔལ། །འཕགས་མའི་སྐུ་གསུང་ཐུགས་ཀྱི་བཀྲ་ཤིས་ཤོག །དེ་ནས་གཏོར་མ་དང་པོ་ཆུ་

གཙང་གིས་བྲན་ལ། ཨོཾ་ཨཱཿ ཧཱུཾ། ལན་གསུམ་གྱིས་བདུད་རྩིའི་རྒྱ་མཚོར་བྱིན་གྱིས་རླབས་ནས། ཨོཾ་ཨཱཿ ཀཱ་རོ་སོགས་ཉེར་གཅིག་གི་མཐར། མཆོད་སྦྱིན་གྱི་གཏོར་
མ་འདོད་ཡོན་མ་ཚང་བ་མེད་པ་དགོས་འདོད་འབྱུང་བའི་གཏེར་ཟག་མེད་ཡེ་ཤེས་ཀྱི་བདུད་རྩིའི་རྒྱ་མཚོ་ཆེན་པོ་འཛད་པ་མེད་པ་འདི་ཉིད་རྩ་བ་དང་བརྒྱུད་
པར་བཅས་པའི་དཔལ་ལྡན་བླ་མ་དམ་པ་རྣམས་དང་། རྗེ་བཙུན་འཕགས་མ་སྒྲོན་མ་ཐུགས་རྗེའི་བདག་ཉིད་ཅན། ཉི་ཤུ་རྩ་གཅིག་ལ་སོགས་པ་ཡི་དམ་
རྒྱུད་སྡེ་བཞི། ཐེག་པ་རིམ་དགུའི་དཀྱིལ་འཁོར་གྱི་ལྷ་ཚོགས་སངས་རྒྱས་བྱང་ཆུབ་སེམས་དཔའ་རྣམས་དང་། བསྟན་པ་དང་འཁོར་རྣམ་བཞི་སྐྱོང་བ་
ཞལ་གྱིས་བཞེས་པའི་ཕྱི་ནང་གི་དམ་ཅན་ཆོས་སྐྱོང་སྲུང་མའི་ཚོགས་མ་ལུས་པ་རྣམས་དང་། ནོར་ལྷ་གཏེར་བདག་དང་བཅས་པ་རྣམས་ལ་དབུལ་བར་

༄༅། །བགྱིའོ། །བཞེས་ནས་རྐྱེན་ཕྱི་ནང་གི་བར་ཆད་ཐམས་ཅད་ཉེ་བར་ཞི་བར་མཛད་དུ་གསོལ། བདག་ཅག་འཁོར་དང་
བཅས་པའི་བསམ་པའི་དོན་ཐམས་ཅད་ཆོས་དང་མཐུན་པ་ཡིད་བཞིན་དུ་འགྲུབ་པར་མཛད་དུ་གསོལ། བདག་སོགས་སེམས་ཅན་ཐམས་ཅད་ཀྱི་རྒྱུད་ལ་
ཚོགས་གཉིས་རྫོགས། སྒྲིབ་གཉིས་སྦྱངས་ནས་མྱུར་དུ་སངས་རྒྱས་ཀྱི་གོ་འཕང་ཐོབ་པར་མཛད་དུ་གསོལ། ན་མོ་བདག་གི་བསམ་པའི་སྟོབས་དག་
དང་༑ །དེ་བཞིན་གཤེགས་པའི་སྦྱིན་སྟོབས་དང་། །ཆོས་ཀྱི་དབྱིངས་ཀྱི་སྟོབས་རྣམས་ཀྱིས། །དོན་རྣམས་གང་དག་བསམ་པ་ཀུན། །དེ་དག་ཐམས
ཅད་ཅི་རིགས་པ། །འཇིག་རྟེན་ཁམས་འདིར་མ་ལུས་པ། །ཐོགས་པ་མེད་པ་འབྱུང་གྱུར་ཅིག །ཅེས་བརྗོད་རོལ་མོ་དང་བཅས་པས་གཏོར་མ་དང་པོ་རྟེན་གྱི་དྲུང་དུ་

ཕུལ་ལ། དེ་ནས་ཐལ་མོ་སྤྱི་བོར་སྦྱར་ཏེ་ཡིད་བརྟན་པོའི་སྒོ་ནས་ཚིག་འདི་དག་བརྗོད་དོ། །ན་མོ་འཕགས་པ་དཀོན་མཆོག་གསུམ་གྱི་མཐུ་དང་། གསང་སྔགས་
གཟུངས་སྔགས་རིག་སྔགས་ཀྱི་མཐུ་དང་། ཡི་དམ་ཞི་བ་ཁྲོ་བོ་རྣམས་ཀྱི་མཐུ་དང་། ཁྱད་པར་དུ་འཕགས་མ་སྒྲོལ་མ་ཐུགས་རྗེའི་བདག་ཉིད་ཅན་ཉི་ཤུ་
རྩ་གཅིག་གི་མཐུ་དང་། བསྟན་པ་རིན་པོ་ཆེ་སྲུང་ཞིང་སྐྱོང་བ་ཞལ་གྱིས་བཞེས་པའི་དམ་ཅན་ཆོས་སྐྱོང་སྲུང་མ་རྣམས་ཀྱི་མཐུ་དང་། ཆོས་ཉིད་རྣམ་
པར་དག་ཅིང་ཆོས་ཅན་རྒྱུ་འབྲས་བསླུ་བ་མེད་པའི་མཐུ་དང་། བདག་གིས་གཏན་པ་མེད་པའི་མཆོད་སྦྱིན་རྒྱ་ཆེན་པོ་བགྱིས་པའི་མཐུ་སྟོབས་ནུས་པ་ལ་
བརྟེན་ནས་ལྷ་དང་། ཀླུ་དང་། གྲུལ་བུམ་དང་། དྲི་ཟ་དང་། ཤ་ཟ་དང་། སྲུལ་པོ་དང་། སྨྱོ་བྱེད་དང་། བརྗོད་བྱེད་དང་། དེ་དག་གི་རྒན་པོ་

༄༅། །དང༌། རྒན་མོ་དང༌། དེ་དག་གི་བུ་ཕོ་དང༌། བུ་མོ་དང་། འཁོར་ཕོ་དང་། འཁོར་མོ་དང༌། མངགས་པ་
དང་༑ གཞན་ཡང་མ་མོ་མཁའ་འགྲོ་དང་། ལོག་འདྲེན་ཐམས་ཅད་དང་། གཤིན་རྗེ་དང་། རྒྱལ་པོ་དང་། འགོང་པོ་དང་། ནམ་མཁའ་ལྡིང་
དང་༑ གཉན་དང་། ས་བདག་དང་། ཀླུ་སྲིན་རྣམས་དང་། གནོད་སྦྱིན་དང་། འབྱུང་པོ་ཐམས་ཅད་དང་། བཙན་བདུད་རྣམས་དང་།
དྭགས་རྣམས་དང་། དྲང་སྲོང་དང་། རིག་སྔགས་འཆང་བ་ཐམས་ཅད་དང་། གཟའ་དང་རྒྱུ་སྐར་དང་། ལོ་དང་། ཟླ་བ་དང་། ཞག་དང་ཟ་མ་
ལ་སོགས་པ་ཐམས་ཅད་དང་། གདོན་བགེགས་ཆེན་པོའི་རིགས་ཐམས་ཅད་ཀྱི་སྦྱོར་བ་ངན་པས་གནོད་པའི་ལས་བྱེད་པའི་བསམ་སྦྱོར་ངན་པ་ཐམས་

ཅད་ཞི་བར་གྱུར་ཅིག མེད་པར་གྱུར་ཅིག མི་འབྱུང་བར་གྱུར་ཅིག ཕྱིན་ཆད་མི་བྱེད་པར་དམ་འཆོས་ཤིག དེའི་ཕྱིར་སོ་སོའི་དོན་ཡོད་པ་རྣམས་
ཀྱང་སྟེར། བདེན་པའི་ཆོས་ཀྱང་འཆད་དོ། །བདག་ཅག་དཔོན་སློབ་རྒྱུ་སྦྱོར་བ་ལ་མི་ནད་དང་། ཕྱུགས་ནད་དང་། རྨི་ལམ་ངན་པ་དང་། ལྟས་
ངན་པ་དང་། བཀྲ་མི་ཤིས་པ་དང་། བྱད་ཀ་དང་། ཕུར་ཁ་དང་། གཏད་ཁྲམ་དང་། ལོ་སྐག་དང་། ཟླ་སྐག་དང་། ཞག་སྐག་དང་། དུས་
སྐག་དང ། ལོ་ཉེས་དང་། ཐན་ཆེན་དང་། སྟེང་ཐོག་དང་། འོག་འཇུག་དང་། བཙའ་དང་། སད་དང༌། སེར་བ་དང་། ཇག་རྐུན་
དང་༑ ནད་སྲི་དང་། འཆི་སྲིད་དང༌། ཆེ་སྲི་དང་། ཆུང་སྲི་དང་། དར་སྲི་དང་། རྒན་སྲི་དང་། དུར་སྲི་དང་། གོད་ཁ་དང༌། གོད་སྲི་

༄༅། །དང་། བྱུར་དང་། མི་ཁ་དང་། ཟོད་གཏོང་དང་། བསམ་སྦྱོར་ངན་པ་དང་། བགེགས་དང་། ལོག་འདྲེན་ཐམས་
ཅད་དང་། དུས་མ་ཡིན་པར་འཆི་བ་དང་། ནོར་དང་ལོངས་སྤྱོད་མི་འཕེལ་བར་བྱེད་པ་དང་། བཀྲ་མི་ཤིས་པར་བྱེད་པ་ཐམས་ཅད་དང༌། བདག་
ཅག་འཁོར་དང་བཅས་པའི་ལུས་ངག་ཡིད་གསུམ་ལ་གནོད་པར་བྱེད་པའི་ནད་རིམས་གདོན་བགེགས་བར་ཆད་རྐྱེན་ངན་དགྲ་འདྲེ་བྱུར་གསུམ་གྱི་གནོད་
པ་ཐམས་ཅད་ཞི་བར་གྱུར་ཅིག མེད་པར་གྱུར་ཅིག ཕྱིར་བཟློག་པར་གྱུར་ཅིག ཕྱིན་ཆད་མི་འབྱུང་བར་གྱུར་ཅིག ཐལ་མོ་བརྡབ་ལ། རོལ་མོ་དྲག་ཏུ་
བྱས་པའི་མཐར། དཀོན་མཆོག་གསུམ་གྱི་བདེན་པ་དང་། སངས་རྒྱས་དང་བྱང་ཆུབ་སེམས་དཔའ་ཐམས་ཅད་ཀྱི་བྱིན་གྱིས་བརླབས་དང་། ཚོགས་

གཉིས་རྫོགས་པའི་མངའ་ཐང་ཆེན་པོ་དང་། ཆོས་ཀྱི་དབྱིངས་རང་བཞིན་རྣམ་པར་དག་ཅིང་། ཆོས་ཅན་རྒྱུ་འབྲས་བསླུ་བ་མེད་པའི་སྟོབས་ཀྱི་དེ་དེ་
བཞིན་དུ་འགྲུབ་པར་གྱུར་ཅིག ཡང་མཆོད་པ་རྣམས་བསང་སྦྱངས་བྱིན་རླབས་གོང་བཞིན་ལས། འཇིག་རྟེན་གསུམ་མགོན་ཡུམ་གྱུར་སྤྱན་ཡངས་མ། །དུས་
གསུམ་སངས་རྒྱས་ཐམས་ཅད་བསྐྱེད་པའི་ཡུམ། །གཉིས་མེད་ཡེ་ཤེས་ངང་ལས་མ་གཡོས་ཀྱང་། །ཐུགས་རྗེའི་དབང་གིས་ཕྲིན་ལས་སྣ་ཚོགས་
མཛད༑ །བྱམས་པའི་ཡུམ་གྱུར་ཁྱེད་ལ་ཕྱག་འཚལ་ལོ། །སྐུ་མདོག་ལྗང་གུ་ཕྲིན་ལས་སྣ་ཚོགས་མཛད། །ཡོན་ཏན་རབ་རྒྱས་བཅུ་དྲུག་ལོན་པའི་
ཚུལ༑ །འགྲོ་ལ་རབ་དགྱེས་ཞལ་ནི་འཛུམ་པ་དང་། །ཞི་བའི་སྤྱན་ནི་འཇིག་རྟེན་གསུམ་ལ་གཟིགས། །ཐུགས་རྗེ་ཆེ་མངའ་ཁྱེད་ལ་ཕྱག་འཚལ་ལོ།

༄༅། །བྱང་སེམས་རང་བཞིན་ཟླ་བ་གདན་དུ་བཏིང་། །ཉོན་མོངས་མི་བསྐྱོད་རྡོ་རྗེའི་སྐྱིལ་ཀྲུང་བཞུགས། །སྒྲིབ་པ་ཀུན་སྤངས་
པདྨའི་གདན་ལ་བཞུགས། །ཟག་མེད་བདེ་རྒྱས་ཟླ་བའི་རྒྱབ་ཡོལ་ཅན། །ཟག་མེད་བདེ་བ་ཆེ་ལ་ཕྱག་འཚལ་ལོ། །ན་བཟའ་མཆོག་དང་རིན་ཆེན་དུ་
མས་སྤྲས། །ཕྱག་གཡས་མཆོག་སྦྱིན་སྒྲུབ་ལ་དངོས་གྲུབ་སྟེར། །གཡོན་པ་ཨུཏྤལ་སྐྱོན་བྲལ་དག་པའི་རྟགས། །ཕྱག་གཉིས་ཐབས་དང་ཤེས་རབ་
ཟུང་དུ་འབྲེལ། །མཐའ་བྲལ་ཟུང་འཇུག་སྐུ་ལ་ཕྱག་འཚལ་ལོ། །ཞེས་པས་ཕྱག་འཚལ། དྲི་མེད་གཙང་ཞིང་སོགས་ནས། མཎྜལ་བཤམས་ནས་འབུལ་བའི་བར་
གོང་བཞིན་དང་། དེ་ནས། ཨོཾ་རྗེ་བཙུན་མ་སོགས་ནས་བདག་དང་བསྲུང་བྱ་རྣམས་སྐྱབས་སྦྱིན་ཕྱག་རྒྱའི་འོག་ཏུ་ཚུད་ནས་ཡོད་པར་བསམ་པའི་ངང་ནས་ཕྱག་འཚལ་ཉི་ཤུ་རྩ་གཅིག་

ཚར་རེའང་གོང་ལྟར་གྱི་མཆོད་བསྟོད་སྤེལ་མ་ལན་གསུམ་བྱ་ཞིང་མཐར། ལྷ་མོ་ལ་གུས་ནས་བཟླས་པ་སུམ་བརྒྱ་སོགས་སྔར་ལྟར་བརྗོད་པའི་མཐར། རྗེ་བཙུན་བཅོམ་ལྡན་
འདས་མ་ཐུགས་རྗེ་ཅན། །སོགས་ནས། བཀྲ་ཤིས་ཤོག་གི་བར་འདྲ། གཏོར་མ་གཉིས་པ་འབྲུ་གསུམ་གྱིས་བྱིན་གྱིས་བརླབས་ནས། ཨོཾ་ཨ་ཀཱ་རོ་སོགས་ལན་བདུན་
བརྗོད་པའི་རྗེས་སུ། རང་རང་གི་ཡིད་དང་མཐུན་པའི་གཏོར་མ་འདོད་ཡོན་ཕུན་སུམ་ཚོགས་པ་ཐམས་ཅད་ནམ་མཁའི་མཛོད་བཞིན་དུ་འཛད་པ་མེད་པ་འདི་
ཉིད་བགེགས་རིགས་སྟོང་ཕྲག་བརྒྱད་ཅུ། བྱིས་པའི་གདོན་བཅོ་ལྔ། ནད་བདག་ཡམས་བདག་གདོན་བགེགས་འབྱུང་པོའི་རིགས་སུ་གྱུར་པ་ཐམས་
ཅད་དང་། འགྲོ་བ་རིགས་དྲུག་ལམ་རྒྱུད་ལྔ་སྐྱེ་གནས་བཞིས་བསྡུས་པའི་སེམས་ཅན་ཐམས་ཅད་ལ་སྦྱིན་ནོ། །སོ་སོའི་བསམ་པ་དང་མཐུན་པའི་

༄༅། །ལོངས་སྤྱོད་ཟད་མི་ཤེས་པ་ཇི་སྲིད་འཁོར་བ་མ་སྟོང་གི་བར་དུ་འབྱུང་ཞིང་རྒྱས་པར་གྱུར་ཅིག ཐམས་ཅད་སྡུག་བསྔལ་
ལས་ཐར་ནས་རྣམ་པ་ཐམས་ཅད་མཁྱེན་པ་སངས་རྒྱས་ཀྱི་གོ་འཕང་རིན་པོ་ཆེ་མྱུར་དུ་ཐོབ་པའི་སྐལ་བ་དང་ལྡན་པར་གྱུར་ཅིག ཐམས་ཅད་ནམ་མཁའི་
མཛོད་བཞིན་དུ། །སོགས། ན་མོ་བདག་གི་བསམ་པའི་སྟོབས་དག་དང་། །དེ་བཞིན་སོགས་ནས། འབྱུང་གྱུར་ཅིག །ཞེས་པའི་བར་གོང་བཞིན་བརྗོད་ལ་
གཏོར་མ་མདོས་ནང་ཕུལ་ལ་རོལ་མོ་བྱ། དེ་ནས་ཐལ་མོ་མགྲིན་པའི་ཐད་དུ་སྦྱར་ལ། ན་མོ། འཕགས་པ་དཀོན་མཆོག་གསུམ་གྱི་མཐུ་དང་སོགས་ནས་ཐལ་མོ་བརྡབ་པར་
རོལ་མོ་བྱ་བ་དང་། དེ་དེ་བཞིན་དུ་འགྲུབ་པར་གྱུར་ཅིག ཅེས་པའི་བར་གོང་བཞིན་བརྗོད། ཡང་མཆོད་པ་རྣམས་ཁ་གསོ་བསང་སྦྱངས་བྱིན་རླབས་བྱས་ནས། ཐུགས་རྗེ་

ཆེན་པོ་སྒྲོལ་མ་ཡུམ་ལ་ཕྱག་འཚལ་ལོ། །ཕྱག་སྟོང་སྤྱན་སྟོང་སྒྲོལ་མ་ཡུམ་ལ་ཕྱག་འཚལ་ལོ། །སྨན་པའི་རྒྱལ་པོ་སྒྲོལ་མ་ཡུམ་ལ་ཕྱག་འཚལ་ལོ། །
སྨན་ལྟར་ནད་འཇོམས་སྒྲོལ་མ་ཡུམ་ལ༴ །ཐུགས་རྗེ་ཐབས་མཁས་སྒྲོལ་མ་ཡུམ་ལ །ས་ལྟར་བརྟན་གྱུར་སྒྲོལ་མ་ཡུམ་ལ །ཆུ་ལྟར་བསིལ་
མཛད་སྒྲོལ་མ་ཡུམ་ལ །མེ་ལྟར་སྨིན་མཛད་སྒྲོལ་མ་ཡུམ་ལ །རླུང་ལྟར་རྒྱས་མཛད་སྒྲོལ་མ་ཡུམ་ལ །མཁའ་ལྟར་ཁྱབ་མཛད་སྒྲོལ་མ་ཡུམ་
ལ༴ །སྐུ་ཡི་སྐྱོན་སྤངས་མཚན་དང་དཔེ་བྱད་ལྡན། །གསུང་གི་སྐྱོན་སྤངས་ཀ་ལ་པིངྐའི་དབྱངས། །ཐུགས་ཀྱི་སྐྱོན་སྤངས་ཤེས་བྱ་མ་ལུས་
མཁྱེན༑ །བཀྲ་ཤིས་དཔལ་འབར་མ་ལ་ཕྱག་འཚལ་ལོ། །ཞེས་པས་ཕྱག་བྱ། དྲི་མེད་གཙང་ཞིང་སོགས་ནས་མཎྜལ་བཤམས་པ་འབུལ་ནས། གསོལ་བ་བཏབ་པའི་

༄༅། །བར་སྔར་དང་འདྲ་བ་ལས། བསྟོད་པ་ཕྱག་འཚལ་ཉེར་གཅིག་འདོན་སྐབས་བསྲུང་བྱ་སྐྱབས་སྦྱིན་གྱི་ཕྱག་རྒྱའི་འོག་ཏུ་ཚུད་ཡོད་པར་བསམ་པ་གོང་མ་
གཉིས་དང་འདྲ་བར་མཆོད་བསྟོད་སྤེལ་མ་ཚར་བདུན་འདོན་ཞིང་ཕྱག་བྱ། དེ་ནས་ཕན་ཡོན་ཡན་ལག་བདུན་པ་སྔར་བཞིན། འདྲེན་པའི་དཔལ་ལས་བདག་གྱུར་ཅིག །ཅེས་པ་
ནས་ཡི་གེ་བཅུ་པ་དང་། ཏཱ་རེ་སྟེ་སྔགས་གཉིས་པོ་བཞི་བརྒྱ་བཞི་བརྒྱ་བགྲང་ངོ་། །སྔགས་སྤེལ་ཚིག་ཅནའང་འདྲ། དེ་ནས་མེ་ཏོག་འཐོར་བཞིན་པས། རྗེ་བཙུན་བཅོམ་ལྡན་
འདས་མ་སོགས་ནས་བཀྲ་ཤིས་ཤོག །གཏོར་མ་གསུམ་པ་འབྲུ་གསུམ་གྱིས་བྱིན་གྱིས་བརླབས་པ་སྔ་མ་ལྟར་བྱས་ལ། ཨོཾ་ཨཱ་ཀཱ་རོ་སོགས་ལན་གསུམ་གྱིས་བསྔོས་
ནས༑ མཆོད་སྦྱིན་གྱི་གཏོར་མ་གཟུགས་སྒྲ་དྲི་རོ་རེག་བྱ་ཕུན་སུམ་ཚོགས་པ་སོ་སོའི་ཡིད་དང་མཐུན་པའི་འདོད་པའི་ལོངས་སྤྱོད་ཟད་པ་མེད་པ་འདི་ཉིད་

བདག་ཅག་དཔོན་སློབ་ཡོན་མཆོད་འཁོར་དང་བཅས་པ་རྣམས་ཀྱི་ཚེ་རབས་ཐོག་མ་མེད་པ་ནས་ཐ་མ་ད་ལྟ་ལ་ཐུག་གི་བར་དུ་ཉོན་མོངས་པ་དུག་གསུམ་
དང་། དུག་ལྔའི་དབང་གིས་བརྐུས་ཤིང་འཕྲོག་པས་ནོར་དབུལ་བའི་ལན་ཆགས། བརྡེག་ཅིང་བཙོགས་པས་ནད་དང་འཚེ་བའི་ལན་ཆགས། བསད་
ཅིང་བཏུབ་པས་སྲོག་བཅད་པ་ཚེ་ཐུང་བའི་ལན་ཆགས། མཐོ་བའི་མཁར་ཕབ་པ། དམའ་བའི་ཡུལ་བཅོམ་པ། མི་རྟ་གྲིར་བསད་པ། སྔོན་གྱི་ལན་
ཆགས་པ་ལ་སོགས་པའི་ལན་ཆགས་དང་ཤ་འཁོན་གྱི་བདག་པོ་བདག་མོ་ཐམས་ཅད་ལ་སྦྱིན་ནོ། །གནོད་བྱེད་གདོན་བགེགས་ལན་ཆགས་ཀྱི་རིགས་སུ་
གྱུར་པ་ཐམས་ཅད་ཚིམ་པར་གྱུར་ཅིག ངོམས་པར་གྱུར་ཅིག ཚེ་རབས་ཐོག་མ་མེད་པ་ནས་བསགས་པའི་ལན་ཆགས་ཐམས་ཅད་བྱང་བར་གྱུར་

༄༅། །ཅིག བུ་ལོན་ཐམས་ཅད་སོད་པར་གྱུར་ཅིག ཤ་འཁོན་དང་ཕོག་ཐུག་ཏུ་གྱུར་པ་ཐམས་ཅད་ཞི་བར་གྱུར་ཅིག བསམ་
ངན་གནོད་སེམས་གདུག་རྩུབ་ཐམས་ཅད་དང་བྲལ་ནས་ཕན་པ་དང་ཞི་བ་བྱང་ཆུབ་ཀྱི་སེམས་དང་ལྡན་པར་གྱུར་ཅིག མཐར་ཐུག་རྣམ་མཁྱེན་སངས་
རྒྱས་ཀྱི་གོ་འཕང་རིན་པོ་ཆེ་མྱུར་དུ་ཐོབ་པའི་སྐལ་བ་དང་ལྡན་པར་གྱུར་ཅིག ཐམས་ཅད་ནམ་མཁའི་མཛོད་བཞིན་དུ། །སོགས་ནས། ན་མོ་བདག་གི་
བསམ་པའི་སྟོབས་དང་ནི། །སོགས་སྔར་ལྟར་བརྗོད་ལ་རོལ་མོ་དང་བཅས་པས་གཏོར་མ་མདོས་ནང་དུ་ཕུལ་ལོ། །དེ་ནས་ཐལ་མོ་སྙིང་གར་སྦྱར་ལ་ཡིད་བརྟན་པོའི་ངང་
ནས། ན་མོ། འཕགས་མ་དཀོན་མཆོག་གསུམ་གྱི་མཐུ་དང་སོགས་ནས་ཐལ་མོ་བརྡབས་པ་རོལ་མོ་ནས། དེ་དེ་བཞིན་དུ་འགྲུབ་པར་གྱུར་ཅིག དེ་ནས་རྗེ་བཙུན་

མ་ལ་ཐུགས་དམ་གནད་ནས་བསྐུལ་ཞིང་སྨྲེ་སྔགས་ཀྱི་གསོལ་བ་འདེབས་པ་ནི། རྟེན་གྱི་དྲུང་དུ་ཐལ་མོ་སྦྱར་པུས་བཙུགས་གདུང་བའི་ཡུས་ཀྱི་སྒོ་ནས་འདི་སྐད་དོ། །ཀྱེ་ཧུད་
འཕགས་མ་བྱམས་ལྡན་ཐུགས་རྗེ་ཅན། །རྒྱལ་བའི་ཡུམ་ཁྱོད་གནས་མཆོག་གང་ན་བཞུགས། །སྐྱབས་མེད་བདག་ལ་དགོས་པའི་དུས་བྱུང་ངོ་། །
ཐོག་མེད་དུས་ནས་ད་ལ་ཐུག་བར་དུ། །རིགས་དྲུག་འཁོར་བའི་གཡང་ས་དོང་རིང་འདིར། །སྐྱེ་བ་གྲངས་མེད་ཤ་ཁྲག་ལུས་བླངས་ཀྱང་། །བྱས་པའི་
ལས་རྣམས་དོན་མེད་ཆུད་རེ་ཟོས། །སྐྱེ་བ་ལན་གཅིག་ཙམ་ཞིག་ཐར་པའི་ལམ། །བསྒྲུབ་པའི་འབྲེལ་ཡང་བདག་གིས་མ་ཞོག་པས། །འཕགས་མའི་
ཐུགས་རྗེས་བདག་ཉིད་གཏོང་སྲིད་དམ། །ཐུགས་རྗེས་གཟུང་དང་འཕགས་མ་རྒྱལ་བའི་ཡུམ། །བདག་ནི་མ་རིག་ལས་ངན་སྡིག་སྒྲིབ་ཅན། །མགོན་

༄༅། །མེད་བདག་ནི་མ་ཡིས་མི་གཟིགས་སམ། །གདུང་བའི་ང་རོས་འོ་འདོད་འབོད་ལགས་ན། །མ་ཁྱོད་བརྩེ་བའི་ཐུགས་རྗེས་
མི་འཛིན་ནམ། །རིགས་དྲུག་འཁོར་བའི་དོང་དུ་ལྷུང་ལགས་ན། །འཕགས་མའི་ཐུགས་རྗེའི་ཞགས་པས་མི་འདྲེན་ནམ། །མ་རིག་མུན་པའི་ཡུལ་དུ་
གཏན་འཁྱམས་ན། །འཕགས་མའི་སྒྲོལ་མས་སྒྲོན་མེ་མི་སྦར་རམ། །ལས་ཀྱི་ཡུལ་དུ་དབང་མེད་འཁྱམས་ལགས་ན། །མ་གཅིག་ཐུགས་རྗེ་ལྕགས་
ཀྱུ་མི་འཛིན་ནམ། །དགེ་བཅུའི་མྱུ་གུ་ལོ་ཏོག་སྐམ་ལགས་ན། །འཕགས་མས་ཐུགས་རྗེའི་ཆར་རྒྱུན་མི་འབེབས་སམ། །ཞེ་སྡང་དུག་ལྔའི་མེ་ཆེན་
འབར་ལགས་ན། །མ་ཁྱོད་ཐུགས་རྗེའི་ཆུ་ཡི་མི་རླན་ནམ། །དུག་གསུམ་འཁྲུལ་པའི་ནད་ཀྱིས་གདུངས་ལགས་ན། །མ་ཁྱོད་ཐུགས་རྗེའི་སྨན་གྱིས་མི་

གསོ་འམ། །དུས་འདིར་མ་ཁྱོད་ཐུགས་རྗེས་མ་གཟུང་ན། །དེང་ནས་ཕྱིན་ཆད་ངེས་པའི་གནས་མེད་དོ། ཀྱེ་མ་ཀྱེ་ཧུད་འཕགས་མ་ཐུགས་རྗེ་ཅན།
བདག་ལ་རེ་ལྟོས་སྐྱབས་གནས་གཞན་ན་མེད། །སྐྱིད་སྡུག་རེ་ལྟོས་ཅི་ཤེས་ཁྱོད་ཤེས་ན། །ཐུགས་རྗེའི་དཔལ་མཚོན་བསྐྱེད་ཅིག་རྗེ་བཙུན་མ། །
འཁོར་བའི་གནས་སུ་ཡུན་རིང་གཏན་འཁྱམས་ནས། །ནམ་ཞིག་ལས་ཟད་འབྲས་བུ་ཐོབ་པའི་ཚེ། །འཕགས་མའི་ཐུགས་རྗེས་ཅི་འཚལ་དོན་མ་
མཆིས་༑ །ལས་དབང་བཙན་ཞེས་བདག་ཉིད་བོར་གྱུར་ན། །ཐུགས་རྗེ་ཆེ་ཞེས་སྐྱབས་གནས་སུ་ལ་བྱེད། །འཕགས་མ་ཁྱོད་ལ་ཐུགས་རྗེའི་སྟོབས་
མངའ་བས། །སྔོན་འབྲེལ་གསོལ་འདེབས་བདེན་པ་མ་བསྲུང་ན། །ཐུགས་ལ་ལེ་ལོ་བཏང་སྙོམས་མི་མཛད་པར། །སྐད་ཅིག་ཉིད་ལ་ཐར་པར་འདྲེན་

༄༅། །དུ་གསོལ། །ཚེ་འདིར་མི་མཐུན་རྐྱེན་ངན་བར་ཆད་དང་། །རྒྱལ་པོ་མེ་ཆུ་ལྕགས་སྒྲོག་དུག་དང་མཚོན། །རིམས་ནད་
སྣ་ཚོགས་ཆོམ་རྐུན་དུས་མིན་འཆི། །དགྲ་དང་བགེགས་དང་རྨི་ལམ་མཚན་ལྟས་ངན། །ཆག་ཆེ་ཉམ་ང་འཇིགས་པ་བརྒྱད་ལ་སོགས། །མ་ལུས་ཞི་
ཞིང་བཟློག་པར་མཛད་དུ་གསོལ། །ཚེ་དབང་ལོངས་སྤྱོད་དཔལ་འབྱོར་ཕྲིན་ལས་རྣམས། །གོང་ནས་གོང་དུ་འཕེལ་ཞིང་རྒྱས་པར་མཛོད། །ཁམས་
གསུམ་སྲིད་གསུམ་སྣང་སྲིད་ཐམས་ཅད་ཀྱི། །སྣང་བ་དབང་དུ་འདུ་བར་མཛད་དུ་གསོལ། །བདུད་དང་དགྲ་བགེགས་འབྱུང་པོའི་ཚོགས་རྣམས་
ཀུན༑ །ཚར་གཅོད་དྲག་པོའི་ཕྲིན་ལས་མཛད་དུ་གསོལ། །བདག་ནི་རྩེ་གཅིག་ཟོལ་ཟོག་མེད་པ་ཡིས། །ཁ་ཙམ་མིན་པར་སྙིང་ནས་གསོལ་བཏབ་

པས༑ །འགྲོ་འདུག་ལས་བྱེད་གང་གི་ཕྱོགས་དག་ཏུ། །བུ་གཅིག་མ་བཞིན་བརྩེ་བས་སྐྱོང་དུ་གསོལ། །འདི་དང་ཕྱི་མ་བར་དོའི་གནས་སྐབས་སུ། །
འབྲལ་མེད་རྟག་ཏུ་ཐུགས་རྗེས་གཟུང་དུ་གསོལ། །བདག་གི་རྒྱུད་ལ་མི་རྟག་བྱམས་སྙིང་རྗེ། །དད་དང་བརྩོན་འགྲུས་ངེས་འབྱུང་སྐྱོ་ཤས་དང་། །ཟབ་
མོའི་དོན་ལ་སྟོང་ཉིད་ལྟ་བའི་མཆོག །རྟག་ཏུ་ཉམས་ལེན་སྐྱོ་ངལ་མེད་པ་དང་། །ཚེ་དང་སྒྲུབ་པ་མཐའ་རུ་ཕྱིན་པར་མཛོད། །གཏོར་མ་བཞི་པ་འབྲུ་གསུམ་
གྱིས་བྱིན་གྱིས་བརླབས་ཤིང་། ཨ་ཀཱ་རོ་ལན་གསུམ་གྱིས་གཞི་བདག་ལ་བསྔོས་ལ། སྡིག་པ་ཅི་ཡང་མི་བྱ་ཞིང་། །སོགས་མཆོད་སྦྱིན་དང་། མཆོད་སྦྱིན་གྱི་གཏོར་
མ་རྒྱ་ཆེན་པོ་འདི་གནས་བདག་གཞི་བདག་ཡུལ་བདག་གྲོང་བདག་གཉུག་མར་གནས་པ་རྣམས་ལ་འབུལ་ལོ། །སངས་རྒྱས་ཀྱི་བསྟན་པ་དར་བ་

༄༅། །དང་། འཇིག་རྟེན་དུ་དགེ་ལེགས་རྒྱ་ཆེན་པོ་འབྱུང་ཞིང་། བདག་ཅག་དཔོན་སློབ་འཁོར་བཅས་ཀྱི་འགལ་རྐྱེན་བར་ཆད་
ཐམས་ཅད་ཞི་ཞིང་བསམ་སྦྱོར་ཆོས་མཐུན་ཡིད་བཞིན་དུ་འགྲུབ་པའི་སྟོང་གྲོགས་མཛོད། ཅེས་མདོས་ཕུལ་ཕྱོགས་སུ་བསྐྱལ་ལོ། །ལྔ་པ་མདོས་ཀྱི་མར་མེ་རྣམས་
སྒྲོན། ཆུ་གཙང་གིས་བྲན་ལ། སྣང་སྲིད་ལྷ་འདྲེ་ལ་བསྔོ་བ་ནི། རང་ཉིད་བཅོམ་ལྡན་འདས་པདྨ་དབང་ཆེན་སྐུ་མདོག་དམར་པོ་ཞལ་གཅིག་ཕྱག་གཉིས་
པ༑ ཕྱག་གཡས་པས་སེང་ལྡེང་གི་དབྱུག་ཐོ་ནམ་མཁའ་ལ་འཕྱར་ཞིང་། གཡོན་ཐུགས་ཀར་སྡིག་མཛུབ་མཛད་པ། དམར་ལ་ཟླུམ་པའི་སྤྱན་གསུམ་
སྡང་མིག་ཏུ་བགྲད་ཅིང་། ཞལ་མཆེ་བ་རྣམ་པར་གཙིགས་པ། སྨིན་མ་དང་སྨ་ར་དམར་སེར་དུས་མཐའི་མེ་ལྟར་འབར་བ། དབུ་སྐྲ་ཁམས་སེར་གྱེན་

དུ་བརྫེས་པ། སྤྱི་གཙུག་ན་རྟ་མགོ་ལྗང་གུ་རྟ་སྐད་འབྱིན་པ། ཀླུ་ཆེན་པོ་བརྒྱད་ཀྱིས་བརྒྱན་པ། སྟག་གི་པགས་པའི་ཤམ་ཐབས་ཅན། ཞབས་
གཡས་བསྐུམ། གཡོན་བརྐྱངས་པས་ཡེ་ཤེས་ཀྱི་མེ་འབར་བའི་ཀློང་དཀྱིལ་ན་བཞུགས་ནས་གནོད་བྱེད་གདུག་པ་ཅན་དང་སྡིག་སྒྲིབ་ཐམས་ཅད་བསྲེག་
པར་གྱུར་ཅིག དེའི་ང་རྒྱལ་ལས་མ་གཡོས་པར་གཟུ་དཔང་ལ་གྲལ་བཞུགས་ནས། མདོས་བསྔོ་བ་དང་སྣང་སྲིད་ལ་བཀའ་བསྒོ་བ། ཟློག་བསྒྱུར་ཐམས་ཅད་བདག་གི་ཇི་ལྟར་
བརྗོད་པ་བཞིན་སྒྲོལ་མ་འཁོར་བཅས་ཀྱིས་ཀྱང་མཛད་པས་ཐམས་ཅད་ཀྱིས་བཀའ་ཉན་ནས་ཕྲིན་ལས་མྱུར་དུ་སྒྲུབ་པར་བསམ་མོ། །རོལ་མོ་དང་བཅས་པས་འདི་སྐད་དོ། །འདི་ཚར་
གྲངས་གསོག་ན་མདོས་རྫས་རྣམས་ཁ་གསོས་ལ། འབྲུ་གསུམ་གྱིས་བྱིན་བརླབས་ལ། ཧཱུྃ། གསོན་ཅིག་དགོངས་ཤིག་ཐམས་ཅད་ཉོན། །རྩ་བརྒྱུད་བླ་མ་ཐམས་

༄༅། །ཅད་ཀྱིས། །དོ་ནུབ་བཟློག་བསྒྱུར་མཛད་དུ་གསོལ། །ཡི་དམ་ལྷ་ཚོགས་ཐམས་ཅད་ཀྱིས། །དོ་ནུབ་བཟློག་བསྒྱུར
མཛད་དུ་གསོལ། །རྗེ་བཙུན་འཕགས་མ་སྒྲོལ་མ་ཡིས། །དོ་ནུབ་བཟློག་བསྒྱུར་མཛད་དུ་གསོལ། །ངན་པར་གྱུར་པ་ཐམས་ཅད་ཀུན། །མྱུར་དུ་
བཟློག་ཅིང་མེད་པར་མཛོད། །དམ་ཅན་ཆོས་སྐྱོང་སྲུང་མ་རྣམས། །འདིར་ནི་བཅོལ་བའི་ཕྲིན་ལས་མཛོད། །མདོས་གཏོར་མཆོད་སྦྱིན་གླུད་དང་
བཅས། །འདི་རྣམས་ཁྱེར་ལ་གནོད་མ་བྱེད། །སྣང་སྲིད་ལྷ་འདྲེ་སྡེ་བརྒྱད་སོགས། །སྔགས་འཆང་བདག་གི་ངག་ལ་ཉོན། །གཞན་གྱིས་རྦད་ལ་མ་
ཉན་ཅིག །གདོན་བགེགས་ཆེན་པོ་ཁྱེད་རྣམས་ཀྱི། །བསམ་སྦྱོར་ངན་པ་ཞི་བར་གྱིས། །ཁྱོད་ལ་དགོས་པའི་གཏོར་མ་དང་། །སྲོག་ཆགས་ནོར་གླུད་

མང་པོ་དང་། །ལ་རྫས་ལུང་རྫས་འདོད་དགུ་བཅས། །ཡིད་འོང་ཁང་པ་སྤེལ་ཞལ་དང་། །ཡིད་འོང་རྟ་ཕོ་ཆེ་མགྱོགས་ལ། །འབྲུ་ཡི་ངར་མི་ཆེན་པོ་
བསྐྱོན༑ །ལུས་ལ་གསེར་གཡུའི་རྒྱན་ཆ་བཏགས། །རྒྱན་ཆ་ཡིད་འོང་སི་ལི་ལི། །དར་གྱི་གོས་གྱོན་ལྷུབས་སེ་ལྷུབ། །སྨྲ་བ་མཁས་ཤིང་བཞིན་
མདངས་རྒྱས། །འོག་ན་རྟ་ཞོན་ཞུངས་སེ་ཞུང་། །མགོ་ལ་ཐོད་བཅིངས་པུ་རུ་རུ། །རྩེ་འཇོ་སྣ་ཚོགས་བསྒྱུར་ལ་མཁས། །གཡུ་ཡི་ལྷམ་ཆུང་ཟུ་ལུ་
ལུ༑ །གསེར་གྱི་རྐེད་ཆིང་ཁྱུ་ལུ་ལུ། །ནམ་རྒྱང་ལྡེམས་པས་སྐུ་ལ་བརྒྱན། །ཕོ་གདོང་མོ་གདོང་མི་སྐད་སྨྲ། །མངའ་རིས་འདོད་དགུ་ཚང་བ་
རྣམས༑ །ཡོན་བདག་གླུད་དུ་ཁྱོད་ལ་འབུལ། །ཡིད་འོང་ནོར་ནི་མང་པོ་དང་། །ཞལ་ཟས་ཞིམ་དགུ་མངར་བཅུ་དང་། །འཁོར་གཡོག་ངར་མི་སུམ་

༄༅། །ཅུ་དང་། །སྨན་སྤོས་སྒྲོན་མེ་གསལ་བ་རྣམས། །ཁྱེད་ལ་མཆོད་པ་འབུལ་ལགས་ཀྱིས། །དྭང་བའི་སེམས་ཀྱི་བཞེས་
ནས་སུ། །སྔགས་པས་ཕུར་བུ་བསྒྲིལ་བ་དང་། །ཡུངས་ཀར་ཐུན་དུ་བྲབ་པ་དང་། །ཟོར་ཁ་སྣ་ཚོགས་འཕེན་པ་དང་། །མནན་གཏད་སྦྱོར་བ་བྱེད་པ་
རྣམས༑ །དེ་དག་ནུས་པ་ཕྱིར་ལ་བཟློག །བོན་པོས་རྔ་ཆེན་བརྡུང་བ་དང་། །སྔོ་དམར་འུར་རྡོ་འཕེན་པ་དང་། །བཙོ་བརྡེག་བྱེད་པ་ཕྱིར་ལ་བཟློག །
དྲག་སྔགས་ཕྲ་མེན་བྱེད་པ་དང་། །སྡེ་བརྒྱད་དྲག་པོ་བསྐུལ་བ་རྣམས། །དེ་དག་ནུས་པ་ཕྱིར་ལ་བཟློག །ཆོས་སྐྱོང་ལྷ་འདྲེ་ཐམས་ཅད་ཀྱང་། །ལ་ལ་
དཀོར་གྱི་ཤུལ་དུ་འབྲང་། །ལ་ལ་མནའ་ཟན་གཤེད་དུ་འོང་། །ལ་ལ་སྔགས་པ་དྲག་པོས་རྦད། །ལ་ལ་བདེན་པའི་རྒྱུ་འབྲས་སྟོན། །ལ་ལས་རིམས་

ནད་དལ་ཡམས་གཏོང་། །ཆར་པ་མི་འབེབས་ལོ་ཉེན་གཏོང་། འགའ་ཞིག་སད་དང་སེར་བ་གཏོང་། །ལན་ཆགས་བུ་ལོན་འདེགས་པ་དང་། །ཉེ་
འབྲེལ་གྲོགས་ཀྱི་ཤུལ་འབྲང་དང་། །མཛེ་ནད་གཏོང་བའི་ཀླུ་རྣམས་དང་། །གནོད་བྱེད་ལན་ཆགས་ལྷ་འདྲེ་རྣམས། །ཤ་ཁྲག་སྲོག་དབུགས་ཟ་བ་
དང་། །འབྲུ་ཡི་ལོ་ཏོག་ཟ་བ་དང་། །ངར་སྣབ་མི་གཙང་ཟ་བ་དང་། །འབྱུང་བའི་ལྷ་དང་ས་བདག་དང་། །ལོ་དང་སྤར་ཁ་སྨེ་བ་བཅས། །ཀུན་ཀྱང་
གླུད་ཀྱི་མཉེས་གྱུར་ཅིག །གནོད་འགལ་ངན་པ་ཞི་བར་མཛོད། །བུ་ལོན་ལན་ཆགས་དག་པར་བཅོལ། །བདག་ཅག་ལོངས་སྤྱོད་འཕེལ་བར་
མཛོད༑ །རྦོད་གཏོང་བྱད་ཁ་བཟློག་ཏུ་གསོལ། །བསམ་པའི་དོན་རྣམས་འགྲུབ་པར་མཛོད། །སྙིང་རྗེའི་སྟོབས་ཀྱིས་དམ་ཆོས་བཤད། །ཁྱོད་ཀྱང་མ་

༄༅། །རིག་འཁོར་བར་འཁྱམས། །ད་ནི་བྱམས་སེམས་ལྡན་པར་གྱིས། །རང་རང་ལུས་ལ་དཔེ་ལོངས་ལ། །གཞན་ལ་གནོད་
པ་མ་སྐྱེལ་བར། །སྡིག་སྤངས་ཐར་པའི་ལམ་ལ་སྙོགས། །རང་སེམས་ཆོས་སྐུའི་རང་ཞལ་ལ། །འཛིན་མེད་ཡེངས་མེད་རྒྱུན་དུ་ལྟོས། །སྟོང་ཉིད་
སྙིང་རྗེའི་ངང་ཉིད་ལས། །ནད་དང་དལ་ཡམས་ཞི་བར་མཛོད། །ལོ་ལེགས་ཆར་ཆུ་དུས་སུ་ཕོབ། །རྣལ་འབྱོར་བདག་ཅག་འཁོར་བཅས་ལ། །སྔ་
དགྲ་སྡང་དང་ད་དགྲ་རྩུབ། །ཕྱི་དགྲ་ཤམས་པ་ཐམས་ཅད་བཟློག །གློ་བུར་བརྒྱད་ཅུ་རྩ་གཅིག་བཟློག །ཡེ་འཕྲོག་སུམ་བརྒྱ་དྲུག་ཅུ་བཟློག །བཞི་
བརྒྱ་རྩ་བཞིའི་ནད་རྣམས་བཟློག །སྟོང་ཕྲག་བརྒྱད་ཅུའི་བགེགས་རྣམས་བཟློག །མ་བདུད་གཡོས་དང་དམ་སྲི་ལང་། །མ་བདུད་ཕ་ཚན་རྒྱབ་འདྲེ་

དང་༑ །མ་བུའི་བྱུར་འདྲེ་བཟློག་ཏུ་གསོལ། །སྡང་བའི་དགྲ་དང་གནོད་པའི་བགེགས། །ཐམས་ཅད་མ་ལུས་བཟློག་ཏུ་གསོལ། །ལོ་ཟླ་ཞག་དུས་
ངན་པ་བཟློག །ཕུང་འདྲེ་ཐམས་ཅད་བཟློག་ཏུ་གསོལ། །ལྟོག་འདྲེ་ཐམས་ཅད །སྲི་ལ་རྐུ་བ༴ །བྱིས་པའི་གདོན་རྣམས །ཕྱུགས་ཀྱི་གདོན་
རྣམས༴ །མི་ཁ་ཁ་སྨྲས་མ་གཏོང་ཅིག །གཞན་གྱི་གཡུལ་ངོ་ཞི་བ་དང་། །བདག་གིས་དམག་འཐབ་ལེགས་པར་མཛོད། །དགྲ་རྐུན་ཇག་གསུམ་ཞི་
བར་མཛོད། །མྱོས་ཤིང་འཐིབ་པ་གསལ་བ་དང་། །ཉིན་གཅིག་གཉིས་གསུམ་བདུན་པ་ཡིས། །རིམས་ནད་ཐམས་ཅད་ཞི་བར་མཛོད། །ཉམས་པ་
འཚེ་བ་བཟློག་ཏུ་གསོལ། །ངན་པ་རྩུབ་པའི་རིགས་རྣམས་ཀུན། །ད་ལྟ་ཉིད་དུ་བཟློག་ཏུ་གསོལ། །ཡུལ་ཕྱོགས་དགེ་བར་མཛད་དུ་གསོལ། །དམ་

༄༅། །ཆོས་རྒྱས་པར་མཛད་དུ་གསོལ། །འཐབ་རྩོད་ཞི་བར་མཛད་དུ་གསོལ། །ལོ་བརྒྱ་འཚོ་བར་མཛད་དུ་གསོལ། །སྟོན་
བརྒྱ་མཐོང་བར་མཛད་དུ་གསོལ། །བཀྲ་ཤིས་རི་བོ་བརྟན་པ་དང་། །བསོད་ནམས་ནམ་མཁའ་ཉི་འོད་དང་། །མི་ཕྱེད་མི་ཤིགས་དངོས་གྲུབ་སྩོལ།
དྲུག་པ་ཡས་ལམ་དུ་བསྐྱལ་བཅོལ་ལ་རང་གི་བདེན་སྟོབས་བརྗོད་པའམ། ཡང་གལ་ཆེན་ནད་རིམས་གཅོད་པའམ། ཆར་སླང་བྱེད་ན་ཆུ་འགོ་འམ་མཚོ་འགྲམ། དགྲ་ལ་འཕེན་ན་དེ་ཕྱོགས་སུ་ཁྱེར་ནས། དཀར་གཏོར་དང་གསེར་སྐྱེམས་སོགས་ཉིན་སྔ་མ་རྣམས་
ལའདབླ་མ་ཡི་དམ་སོགས་བདེན་སྟོབས་འདི་འདོན་ན་ལེགས། བདུད་ཟློག་ལྟར་བཏང་། དེ་ནས་མདོས་གཏོར་གནས་སུ་ཁྱེར་ནས་རང་ཡི་དམ་གྱི་ང་རྒྱལ་བརྟན་པོ་དང་། སྒྲོལ་མ་སོགས་ཀྱི་གཟུ་དཔང་དང་
རྒྱབ་བརྟེན་གསལ་བའི་ངང་ནས་བདེན་སྟོབས་བརྗོད་ཅིང་མདོས་བཟློག་བྱ་བ་ནི། བླ་མ་དང་ཡི་དམ་གྱི་ལྷ་དང་། དཀོན་མཆོག་གསུམ་གྱི་བཀའ་བདེན་པ་

དང་༑ གསང་སྔགས་དང་རིག་སྔགས་དང་གཟུངས་སྔགས་ཀྱི་རྒྱལ་པོ་ཁྲོ་བོ་དང་ཁྲོ་མོ་རྣམས་ཀྱི་བཀའ༔ ཡི་དམ་རྒྱུད་སྡེ་བཞི་དང་ཐེག་པ་རིམ་
དགུའི་ལྷ་ཚོགས་ཞི་བ་དང་། ཁྲོ་བོ་མ་ལུས་པ་རྣམས་དང་། སངས་རྒྱས་དང་བྱང་ཆུབ་སེམས་དཔའ་དཔའ་བོ་དང་མཁའ་འགྲོ་རྣམས་ཀྱི་བཀའ་བདེན་
པ་དང་། ཁྱད་པར་དུ་ཡི་དམ་འཕགས་མ་སྒྲོལ་མ་ཐུགས་རྗེའི་བདག་ཉིད་ཅན་གྱི་ལྷ་ཚོགས་འཁོར་དང་བཅས་པ་རྣམས་ཀྱི་བཀའསངས་རྒྱས་ཀྱི་
བསྟན་པ་རིན་པོ་ཆེ་བསྲུང་ཞིང་སྐྱོང་བར་ཞལ་གྱིས་བཞེས་པའི་དམ་ཅན་ཆོས་སྐྱོང་སྲུང་མའི་ལྷ་ཚོགས་འཁོར་དང་བཅས་པ་རྣམས་ཀྱི་བཀའཁྱད་
པར་དུ་རྣལ་འབྱོར་བདག་གི་སྔགས་དང་ཕྱག་རྒྱ་དང་ཏིང་ངེ་འཛིན་དང་། ཆོས་ཉིད་རྣམ་པར་དག་ཅིང་ཆོས་ཅན་རྒྱུ་འབྲས་བསླུ་བ་མེད་པའི་

༄༅། །བཀའ༴  བདག་གིས་གཏན་པ་མེད་པའི་མཆོད་སྦྱིན་རྒྱ་ཆེན་པོ་བགྱིས་པ་འདིའི་མཐུ་དང་ནུས་པ་ལ་བརྟེན་ནས། བདག་
ཅག་དཔོན་སློབ་ཡོན་མཆོད་མི་ཕྱུགས་འཁོར་དང་བཅས་པ་རྣམས་ལ་གནོད་ཅིང་འཚེ་བར་བྱེད་པའི་ལྷ་དང་། ཀླུ་དང་། དྲི་ཟ་དང་། གྲུལ་བུམ་
དང་༑ ཤ་ཟ་དང་། སྲུལ་པོ་དང་། སྨྱོ་བྱེད་དང་། བརྗེད་བྱེད་དང་། དེ་དག་གི་རྒན་ཕོ་དང་། རྒན་མོ་དང་། དེ་དག་གི་བུ་ཕོ་དང་། བུ་མོ་
དང་༑ དེ་དག་གི་འཁོར་ཕོ་དང་། འཁོར་མོ་དང་། མངགས་པ་དང་། གཞན་ཡང་མ་མོ་དང་། མཁའ་འགྲོ་དང་། ལོག་འདྲེན་ཐམས་ཅད་
དང་༑ གཤིན་རྗེ་དང་། རྒྱལ་པོ་དང་། འགོང་པོ་དང་། ནམ་མཁའ་ལྡིང་དང་། གཉན་དང་། ས་བདག་དང་། ཀླུ་སྲིན་རྣམས་དང་། གནོད་

སྦྱིན་དང་། འབྱུང་པོ་ཐམས་ཅད་དང་། བཙན་བདུད་རྣམས་དང་། ཡི་དྭགས་རྣམས་དང་། དྲང་སྲོང་དང་། རིག་སྔགས་འཆང་བ་ཐམས་ཅད་
དང་༑ གཟའ་དང་། རྒྱུ་སྐར་དང་། ལོ་དང་། ཟླ་བ་དང་། ཞག་དང་། ཟ་མ་ལ་སོགས་པ་ཐམས་ཅད་དང་། གདོན་བགེགས་ཆེན་པོའི་རིགས་
ཐམས་ཅད་ཀྱི་སྦྱོར་བ་ངན་པས་གནོད་པར་བྱེད་པའི་བསམ་སྦྱོར་ངན་པ་ཐམས་ཅད་ཞི་བར་གྱུར་ཅིག མེད་པར་གྱུར་ཅིག མི་འབྱུང་བར་གྱུར་
ཅིག ཕྱིན་ཆད་མི་བྱེད་པར་དམ་འཆོས་ཤིག དེའི་ཕྱིར་སོ་སོའི་དོན་ཡོད་པ་རྣམས་སྟེར་རོ། །བདེན་པའི་ཆོས་ཀྱང་འཆད་དོ། །བདག་ཅག་དཔོན་
སློབ་རྒྱུ་སྦྱོར་བ་ལ་མི་ནད་དང་། ཕྱུགས་ནད་དང་། རྨི་ལམ་ངན་པ་དང་། བཀྲ་མི་ཤིས་པ་དང་། བྱད་ཁ་དང་། ཕུར་ཁ་དང་། གཏད་ཁྲམ

༄༅། །དང་། ལོ་སྐག་ཟླ་སྐག་ཞག་སྐག་དུས་ཀྱི་སྐག ལོ་ཉེས་དང་། ཐན་ཆེན་དང་། བཙའ་དང་། སད་དང་། སེར་བ་
དང་༑ ཇག་རྐུན་དང་། ན་སྲི་དང་། འཆི་སྲིད་དང་། ཆེ་སྲི་དང་། ཆུང་སྲི་དང་། དར་སྲི་དང་། རྒན་སྲིད་དང་། དུར་སྲི་དང་། གོད་ཁ་
དང་༑ གོད་སྲི་དང་། བྱུར་དང་། མི་ཁ་དང་། རྦོད་གཏོང་དང་། བསམ་སྦྱོར་ངན་པ་དང་། བགེགས་དང་ལོག་འདྲེན་ཐམས་ཅད་དང་། དུས་
མ་ཡིན་པའི་འཆི་བ་དང་། ནོར་དང་ལོངས་སྤྱོད་མི་འཕེལ་བར་བྱེད་པ་དང༌། བཀྲ་མི་ཤིས་པར་བྱེད་པ་དང་། ལུས་ངག་ཡིད་གསུམ་ལ་གནོད་པར་
བྱེད་པ་ཐམས་ཅད་ཞི་བར་གྱུར་ཅིག མེད་པར་གྱུར་ཅིག ཕྱིར་ཟློག་པར་གྱུར་ཅིག ཕྱིན་ཆད་མི་འབྱུང་བར་གྱུར་ཅིག སྔགས་པས་ཕུར་བུ་བསྒྲིལ་བ་

དང་༑  ཡུངས་ཀར་ཐུན་དུ་བྲབ་པ་དང་། ཟོར་ཁ་མནན་གཏད་བྱེད་པ་དང་། དེ་དག་གི་ནུས་མཐུ་ཐམས་ཅད་ཕྱིར་བཟློག་ཏུ་གསོལ། བོན་པོས་རྔ་ཆེན་
བརྡུང་བ་དང་། སྔོ་དམར་འུར་རྡོ་འཕེན་པ་དང་། བཙོ་བརྡེག་བྱེད་པ་དང་། དྲག་སྔགས་ཕྲ་མེན་བྱེད་པ་དང་། སྡེ་བརྒྱད་དྲེགས་པ་བསྐུལ་བ་
དང་༑ དེ་དག་གི་ནུས་མཐུ་ཐམས་ཅད་ཕྱིར་བཟློག་ཏུ་གསོལ། ཆོས་སྐྱོང་དང་ལྷ་འདྲེ་རྣམས་དཀོར་གྱི་ཤུལ་དུ་འབྲང་བ། མནའ་ཟན་གཤེད་དུ་འོང་
བ། སྔགས་པ་དྲག་པོས་རྦད་པ། བདེན་པའི་རྒྱུ་འབྲས་སྟོན་པ། རིམས་ནད་ཡམས་ནད་གཏོང་བ། ཆར་མེད་ཐན་ཆེན་གཏོང་བ། ལོ་ཉེས་བཙའ་
དང་སད་སེར་གཏོང་བ། ལན་ཆགས་བུ་ལོན་བསྙགས་པ། ཉེ་འབྲེལ་དང་གྲོགས་ཀྱི་ཤུལ་དུ་འབྲང་བ། ཀླུ་ནད་དང་མཛེས་དང་ཤུ་བ་གཏོང་བ། དེ་

༄༅། །དག་གི་ནུས་མཐུ་ཐམས་ཅད་ཕྱིར་བཟློག་ཏུ་གསོལ། ཤ་ཁྲག་སྲོག་དབུགས་འཕྲོག་པ། ཁེ་ཚོལ་བ། གླགས་ལྟ་
བ༑ ཡིད་བརྒབ་པ། ལོ་ཟླ་ཞག་དུས་ཀྱི་སྐག་རྩུབ་པ། སྤར་ཁ་དང་སྨེ་བ་རྩུབ་པ། ལུས་དང་ཁ་རྗེ་དབང་ཐང་ཞན་པ། བླ་གནས་དང་རླུང་རྟ་རྒུད་པ་
ཐམས་ཅད་ཕྱིར་བཟློག་ཏུ་གསོལ། ནད་རིམས་མེ་ལྟར་མཆེད་པ། ལྟས་ངན་མུན་ལྟར་འཐིབས་པ། རྨིས་ལྟས་མཚན་མ་ངན་པ་ཐམས་ཅད་ཕྱིར་
བཟློག་ཏུ་གསོལ། ནད་རིགས་བཞི་བརྒྱ་རྩ་བཞི་དང་། བགེགས་རིགས་སྟོང་ཕྲག་བརྒྱད་ཅུ་ཕྱིར་བཟློག་ཏུ་གསོལ། གློ་བུར་བརྒྱད་ཅུ་རྩ་གཅིག་གི་
གནོད་པ་ཐམས་ཅད བྱིས་པའི་གདོན་ཆེན་བཅོ་ལྔ། ཡ་བདུད་རྒྱལ་བའི་གནོད་པ། མ་བདུད་འདྲེ་མོའི་གནོད་པ། དམ་ལོག་དམ་སྲིའི་གནོད་

པ༑ ཕ་ཚན་གྱི་རྒྱབ་འདྲེ། མ་བུའི་བྱུར་འདྲེ། དགུ་མིག་དང་དུར་མིག་དང་གཞི་གཤེད་དྲུག་འགྲུམ་བདུན་ཟུར་ཕྱོགས་ངན་བདུད་གཅོད་སྡང་དགྲ་
གནོད་བྱེད་ཐམས་ཅད་ཕྱིར༔ ལོ་ཟླ་ཞག་དང་ཟ་མའི་སྐག་ངན་ཕུང་འདྲེ་ཕུང་སྲི་དབུལ་སྲི་མི་ལ་བསེ་རག་ལྟོག་འདྲེ་འགོང་པོ། ཕྱུགས་ཀྱི་གོད་ཁ་
ཐམས་ཅད་ཕྱིར་བཟློག་ཏུ་གསོལ། དཔལ་ལ་འཇབ་པ། སྲིད་ལ་བརྐུ་བ་དམག་སྣ་ཇག་སྣ་རྐུན་སྣ་ཟུག་པ་ཐམས་ཅད་ཕྱིར༔ དྲན་པ་མི་གསལ་བར་
རྨུགས་ཅིང་འཐིབས་པ༴ མི་ཁ་དང་ཁ་སྨྲས་གཏོང་བ། ཉིན་མོའི་ལྟས་ངན་པ། མཚན་མོའི་རྨི་ལམ་ངན་པ་ཐམས་ཅད་ཕྱིར༔ ཚེ་འདིའི་རྐྱེན་དང་
བྱུར༑ དམ་པའི་ཆོས་སྒྲུབ་པའི་བགེགས། ཕྱི་མའི་ས་ལམ་ལ་གནོད་པའི་འགལ་རྐྱེན་བར་དུ་གཅོད་པ་ཐམས་ཅད་ཕྱིར༔ མདོར་ན་བཀྲ་མི་ཤིས་པའི་

༄༅། །རིགས་སུ་གྱུར་པ་གང་ཡིན་པ་དེ་དག་ཐམས་ཅད་དང་བདག་ལ་སྡང་དགྲ་གནོད་བྱེད་བསམ་ངན་སྦྱོར་རྩུབ། དོ་བསྡོ་ཕོད་
འཛུགས་བསམ་པ་ལོག་པར་ལྟ་བ་བྱེད་པའི་སྟེང་དུ་ད་ལྟ་ཉིད་དུ་ཕྱིར་བསྒྱུར་རོ། །ཕྱིར་བཟློག་གོ །བདག་ཅག་འཁོར་དང་བཅས་པ་ལ་ལེགས་པའི་ཡོན་
ཏན་མཐའ་དག་འབད་མེད་ལྷུན་གྲུབ་ཏུ་ཟླ་བ་ཡར་ངོ་ལྟར་འཕེལ་ཞིང་རྒྱས་པར་མཛད་དུ་གསོལ། ཞེས་བརྗོད། མདོས་བཟློག མཐུ་བ་རྡབ། དྲག་སྔགས་
བརྗོད། མཐར་བཟློག་བྱ་བཟློག་བྱེད་དང་བྲལ་བའི་ངང་ལ་དམིགས་མེད་དུ་བཞག རོལ་མོ་བྱ། དེ་ནས། དཀོན་མཆོག་གསུམ་གྱི་བདེན་པ་དང་སོགས་ནས། དེ་དེ་
བཞིན་དུ་འགྲུབ་པར་གྱུར་ཅིག་བར་བརྗོད། སྲུང་འཁོར་བསྒོམས་ལ་ཕྱི་མིག་མི་ལྟ་བ་ནང་དུ་ལོག་ལ། སྲུང་བའི་འཁོར་ལོའི་དབུས་སུ་སྒྲོལ་མ་བཞུགས་པའི་སྐྱབས་

སྦྱིན་ཕྱག་རྒྱའི་འོག་ཏུ་རང་གཞན་བསྲུང་བྱ་ཚུད་ནས་ཡོད་པར་བསམ་ཞིང་། རྗེས་གཏང་རག་གི་ཚུལ་དུ་མཆོད་པ་དང་། མཆོད་པ་བྱིན་རླབས་ནས། དྲི་མེད་གཙང་
ཞིང་སོགས་གོང་ལྟར། ཕྱག་འཚལ་ཉེར་གཅིག་ཕན་ཡོན་དྲན་པ་ཡན་ལག་བདུན་པ་བྱས་ལ་འདོད་པའི་དོན་ལ་གསོལ་བ་འདེབས་པ་ནི། ཨོ་འགྲུབ་པར་གྱུར་ཅིག་རྗེ་བཙུན་
ཐུགས་རྗེ་ཅན།་།འཕགས་མ་ཁྱོད་ལ་བསྙེན་བསྒྲུབ་མཆོད་པ་དང་། །བསྟོད་ཅིང་གསོལ་བ་བཏབ་པའི་མཐུ་བྱིན་གྱིས། །དེང་ནས་བཟུང་སྟེ་བྱང་ཆུབ་
མ་ཐོབ་བར། །འཕགས་མ་ཁྱོད་དང་རྟག་ཏུ་མི་འབྲལ་ཞིང་། །ནད་མེད་ཚེ་དབང་ལོངས་སྤྱོད་འཕེལ་བ་དང་། །བྱང་ཆུབ་བསྒྲུབ་ལ་བར་གཅོད་མི་
འབྱུང་ཞིང་། །ས་དང་ལམ་གྱི་ཡོན་ཏན་རབ་རྫོགས་ནས། །བདག་གཞན་དོན་གཉིས་ལྷུན་གྱིས་གྲུབ་པ་ཡིས། །རྣམ་མཁྱེན་རྫོགས་པའི་སངས་རྒྱས་

༄༅། །ཐོབ་པར་ཤོག །ཨོཾ་བཛྲ་སཏཱ་ས་མ་ཡ་སོགས་ཡི་གེ་བརྒྱ་པ་བརྗོད། མ་འབྱོར་བ་དང་སོགས། དེ་ཀུན་མགོན་པོས་བཟོད་པར་
མཛོད༑ བདག་ཅག་སོ་སོ་སྐྱེ་བོའི་བསམ་པ་ཉོན་མོངས་པ་ཅན་དུ་གྱུར་པའི་དབང་གིས་ཏིང་ངེ་འཛིན་མི་གསལ་ཞིང་བྱིང་རྒོད་ཀྱི་དབང་དུ་གྱུར་པ་
དང་༑ ཡོ་བྱད་ལ་དབང་མ་ཐོབ་པས་མཆོད་པའི་དངོས་པོ་ཆུང་ཞིང་ངན་པ། གཙང་སྦྲས་མ་ཕྱེད་པ། ཆོ་ག་བཞིན་དུ་མ་ལྕོགས་པ་ལ་སོགས་
པ༑ ནོངས་པའི་ཚོགས་ཅི་མཆིས་པ་ཐམས་ཅད་འཕགས་མ་ཐུགས་རྗེ་ཆེན་པོ་དང་ལྡན་པ་ཁྱེད་རྣམས་ལ་བཟོད་པར་གསོལ་ལོ། །བདག་ཅག་ལ་འཕྲལ་
དང་ཡུན་དུ་སྒྲིབ་པར་མི་འབྱུང་བར་བྱིན་གྱིས་བརླབ་ཏུ་གསོལ། ཞེས་བརྗོད། ཨོ་ཁྱེད་ཀྱིས་སེམས་ཅན་དོན་ཀུན་མཛོད། །སོགས། སླར་ཡང་འབྱོན་

པར་མཛད་དུ་གསོལ། །ཨོཾ་བཛྲམུ༔ ཡེ་ཤེས་པ་རང་བཞིན་གནས་སམ། པོ་ཏཱ་ལར་གཤེགས་པར་བསྒོམས་སམ། མདུན་གྱི་རྟེན་ཡོད་ན། ནོངས་པ་བཟོད་གསོལ་
གྱི་རྗེས་སུ། ཇི་སྲིད་འབྱུང་བ་བཞིའི་གནོད་པས་མ་ཞིག་པ་དེ་སྲིད་དུ་ཡེ་ཤེས་པ་རྟེན་འདི་དག་ལ་བརྟན་པར་བཞུགས་ནས། སྦྱིན་པའི་བདག་པོས་ཐོག་
དྲངས་སེམས་ཅན་ཐམས་ཅད་ལ་མཆོག་ཐུན་མོང་གི་དངོས་གྲུབ་མ་ལུས་པ་སྩལ་དུ་གསོལ། ཕྱག་འཚལ་བ་དང་མཆོད་ཅིང་བཤགས་པ་དང་། །རྗེས་
སུ་ཡི་རང་བསྐུལ་ཞིང་གསོལ་བ་ཡི། །དགེ་བ་ཅུང་ཟད་བདག་གིས་ཅི་བསགས་པ། །འགྲོ་བའི་དོན་དུ་སངས་རྒྱས་མྱུར་ཐོབ་ཤོག །ཅེས་དང་། སྟོན་
མཆོག་དམ་པ་ལྷ་མིའི་མཆོད་འོས་པ། །སངས་རྒྱས་ཕྱག་འཚལ་དེང་འདིར་བདེ་ལེགས་ཤོག །སེམས་ཅན་གང་དག་འགྲོ་དང་མི་འགྲོ་བ། །དེ་དག་

༄༅། །ཐམས་ཅད་དེང་འདིར་བདེ་ལེགས་ཤོག །ཞི་བ་ཆགས་བྲལ་ལྷ་མིའི་མཆོད་འོས་པ། །ཆོས་ལ་ཕྱག་འཚལ་དེང་འདིར་
བདེ་ལེགས་ཤོག །སེམས་ཅན་གང་དག་འགྲོ་དང་མི་འགྲོ་བ། །དེ་དག་ཐམས་ཅད་དེང་འདིར་བདེ་ལེགས་ཤོག །ཚོགས་ཀྱི་དམ་པ་ལྷ་མིའི་མཆོད་
འོས་པ། །དགེ་འདུན་ཕྱག་འཚལ་དེང་འདིར་བདེ་ལེགས་ཤོག །སེམས་ཅན་གང་དག་འགྲོ་དང་མི་འགྲོ་བ། །དེ་དག་ཐམས་ཅད་དེང་འདིར་བདེ་
ལེགས་ཤོག །འབྱུང་པོ་གང་དག་འདིར་ནི་ལྷག་གྱུར་ཏེ། །སའམ་འོན་ཏེ་བར་སྣང་འཁོད་ཀྱང་རུང་། །སྐྱེ་དགུ་རྣམས་ལ་རྟག་ཏུ་བྱམས་བྱེད་ཅིང་། །
ཉིན་དང་མཚན་མོ་ཆོས་ལ་སྤྱོད་པར་ཤོག །བདག་དང་སྦྱིན་བདག་འཁོར་དང་བཅས་པ་མི་མཐུན་པའི་ཕྱོགས་ཐམས་ཅད་ལས་ཤིན་ཏུ་རྒྱལ་ཞིང་བཀྲ་

ཤིས་པར་གྱུར་ཅིག། །།སྨྲས་པ། གང་ཞིག་མཚན་ཐོས་ཙམ་གྱི་ཡོན་ཏན་གྱིས། །སྲིད་ཞིའི་སྡུག་བསྔལ་ཀུན་ལས་གྲོལ་འགྱུར་ཞིང་། །དྲི་མེད་བདེ་ཆེན་སྩོལ་མཛད་འཕགས་
མ་རྗེའི། །མདོས་ཆོག་མཐུན་གྱིས་གཡུལ་ངོར་རབ་བཟློག་ཅིང་། །ཉེར་འཚེའི་རྒུད་སྐྱོབས་མཛེས་རྒྱན་འདི་སྤེལ་བས། །དཀར་ཕྱོགས་དགྱེས་པའི་ལྷ་ལམ་སྤྲིན་གྱི་བཅུད། །ཁྲིལ་
མངར་འབབ་པ་རབ་དགའ་ནོར་འཛིན་མས། །ལོ་འདབ་སྡོང་བུ་འབྲུ་ཡི་དགའ་སྟོན་ལ། །ཡིད་ཅན་མཐའ་དག་མགྲོན་དུ་བོས་པ་ཡིས། །སྐད་ཅིག་རེར་ཡང་གྲངས་མེད་ལུས་ཅན་
ཚོགས༑ །སྡུག་བསྔལ་མཐའ་མེད་ཆུ་གཏེར་ལས་གྲོལ་ནས། །བདེ་བ་སྟེར་བའི་མགོན་དུ་མངོན་གྱུར་ཅིག །ཅེས་དཔལ་ལྡན་ཇོ་བོ་རྗེ་ནས་བརྒྱུད་པའི་སྒྲོལ་མའི་གཡུལ་ཟློག མཛེས་
པའི་རྒྱན་ཅེས་བྱ་བ་འདི་ནི། རྒྱ་སྟོན་གྱི་ཡི་གེ་ལ་གཞི་བྱས། དེར་མི་གསལ་བའི་ཕྱག་མཆོད་མཎྜལ་ཁྲུས་གསོལ་མཆོད་ཕྲེང་སོགས་བུདྡྷ་ལཀྵྨིཾའི་མཛད་པའི་མཎྜལ་བཞི་ཆོག་

༄༅། །དང་། བདག་སྐྱེད་རྗེ་བཙུན་མ་ལ་ཐུགས་དམ་གནད་ནས་བསྐུལ་བའི་སྨྲེ་སྔགས་ཀྱི་གསོལ་བཏབ། བཀའ་བསྒོ་བའི་སྐབས་སུ་རྟ་མགྲིན་དབྱུག་ཐོ་
ཅན་གྱི་བསྐྱེད་ཆོག་འདོད་དོན་གསོལ་བཏབ་བཅས་ཇོ་ལུགས་བཞིན་མཧཱ་པཎྜི་ཏ་ཤྲཱི་ལ་རཏྣས་བཀྲལ་བ་སོགས་ཀྱི་ཁ་བསྐོང་ནས་གོ་བདེ་ཞིང་མ་འཁྲུལ་བར་ལེགས་པར་རབ་བརྟགས་ཏེ་
ཕྱོགས་གཅིག་ཏུ་གསོལ་བར་བྱས་པ་འདི་ནི། ཀྱའི་དགེ་སློང་བྱམས་པ་ནམ་མཁའ་འཆི་མེད་ཀྱིས་མདོ་སྨད་ས་ཡི་ཐིག་ལེ་སྡེ་བཞི་དགེ་བཅུའི་དཔལ་ཡོན་གྱིས་མངོན་པར་མཐོ་བའི་ཆོས་
གྲྭ་ཆེན་པོ་ལྷུན་གྲུབ་སྟེང་གི་ནང་གནས་སྒྲུབ་ཁང་བླ་བྲང་དུ་བྲིས་པའི་དགེ་བས་ལུས་ཅན་རྣམས་མི་མཐུན་ཕྱོགས་ཐམས་ཅད་ལས་རྟག་ཏུ་རྒྱལ་ཞིང་བདེ་བ་མཆོག་དང་ལྡན་པར་གྱུར་ཅིག །
ཛ་ཡ་ཛཡ་སུ་ཛ་ཡནྟུ། ཡི་གེ་པ་ནི་རང་གི་སློབ་མ་ཤཱ་སན་དྷ་ར་ལཀྵྨིཾས་བགྱིས་སོ། །ཐུགས་རྗེས་འཇིགས་པ་ཀུན་སེལ་བ། །མྱུར་མ་དཔའ་མོ་ལ་བརྟེན་པའི། །བདུད་བཞིའི་གཡུལ་

རྒྱལ་ཆོ་ག་འདི། །མནོག་ཆུང་བདེ་འབྱོར་རྩྭ་བཞིན་དོར། །ངེས་འབྱུང་མོས་གུས་རིམ་གཉིས་ཀྱི། །ཉམས་རྟོགས་སྐྱེད་པ་ནང་བརྟོལ་བའི། །ཚེ་མཚམས་ཀུན་དགའ་ཚུལ་ཁྲིམས་
ཀྱིས། །ཆོས་སྦྱིན་མ་མོའི་འཕྲུལ་དུ་བསྒྲུབ། །དགེ་བས་ནད་མུག་འཁྲུག་རྩོད་སོགས། །དུས་ཀྱི་རྒུད་པ་ཀུན་ཞི་ནས། །ཕན་བདེའི་སྣང་བ་དམ་པ་ཡིས། །འཇིག་རྟེན་ཁམས་ཀུན་
གསལ་གྱུར་ཅིག །ཅེས་པའང་བློ་གཏེར་གྱིས་སྨྲས་པ་དགེ། །། ༈ །དཀར་གཏོར་གསེར་སྐྱེམས་འབྲུ་སྣ་བླུབ།ས་པ་བཤམས་ཆབ་ཀྱིས་བྲན་ཏེ། ཨོཾ་ཨཱཿ ཧཱུྃ་གིས་བྱིན་
གྱིས་རླབས། ཨོཾ་ཀཱ་རོ་ལན་གསུམ་གྱིས་གཞི་བདག་སོགས་བསྔོས་ནས། སྡིག་པ་ཅི་ཡང་མི་བྱ་ཞིང་། །དགེ་བ་ཕུན་སུམ་ཚོགས་པར་སྤྱད། །རང་གི་སེམས་
ནི་ཡོངས་སུ་འདུལ། །འདི་ནི་སངས་རྒྱས་བསྟན་པ་ཡིན། །ཞེས་སོགས་ཆོས་ཀྱི་སྦྱིན་པ་བྱས་ལ། མཆོད་སྦྱིན་གྱི་གཏོར་མ་རྒྱ་ཆེན་པོ་འདི་གནས་

༄༅། །བདག གཞི་བདག ཡུལ་བདག གྲོང་བདག གཉུག་མར་གནས་པ་རྣམས་དང་། ཁྱད་པར་ཡུལ་ཕྱོགས་འདི་ལ་
གནས་པ་རྣམས་ལ་འབུལ་ལོ། །ཀོ་ལོང་རུ་ང་ཕྲག་དོག་མ་མཛད་པར་སངས་རྒྱས་ཀྱི་བསྟན་པ་དར་བ་དང་། འཇིག་རྟེན་དུ་དགེ་ལེགས་རྒྱ་ཆེན་པོ་
འབྱུང་བ་དང་། བདག་ཅག་དཔོན་སློབ་སྦྱིན་བདག་འཁོར་བཅས་ཀྱི་འགལ་རྐྱེན་བར་ཆད་ཐམས་ཅད་ཞི་ཞིང་། མཐུན་རྐྱེན་བསམ་སྦྱོར་ཆོས་དང་མཐུན་
པ་ཡིད་བཞིན་དུ་འགྲུབ་པའི་སྡོང་གྲོགས་མཛོད་ཅིག ཅེས་དང་། ཧཱུྃ། རྗེ་བཙུན་འཕགས་མ་སྒྲོལ་མ་དང་། །དཀོན་མཆོག་གསུམ་གྱི་བཀའ་བྱུང་
གི །སྔགས་འཆང་བདག་གིས་དམ་བཅས་པས། །སྟེང་འོག་ཕྱོགས་བཅུར་གནས་པ་ཡི། །སྣང་སྲིད་ལྷ་སྲིན་སྡེ་བརྒྱད་སོགས། །གཞི་བདག་ཡུལ་

གྲོང་གཉུག་མར་གནས། །ས་བདག་ཀླུ་གཉན་འཁོར་འབངས་བཅས། །འདོད་ཡོན་མཆོད་སྦྱིན་གཏོར་མ་དང་། །རིན་ཆེན་གསེར་སྐྱེམས་འདི་བཞེས་
ལ༑ །ཕྲག་དོག་ཀོ་ལོང་མ་བསྡམ་པར། །སྒོ་བ་རྣམས་ཀྱིས་སྒོ་ཕྱེས་ཤིག །འཕྲང་པ་རྣམས་ཀྱིས་འཕྲང་སོལ་ཅིག །ཁྱེད་རྣམས་གཡས་དང་གཡོན་
དུ་གཟུར། །དེ་རིང་གཏོར་ལམ་གཉེན་པོ་ཕྱེས། །དེ་རིང་ཡས་ཀྱི་ལམ་ཕྱེས་ཤིག །རྣལ་འབྱོར་བདག་གི་མཐུ་དཔུང་མཛོད། །གཏོར་ལམ་ཕྱེས་ལ་
ལམ་སྣ་དྲོངས། །རུ་ང་ཕྲག་དོག་མ་མཛད་ཅིག །བདག་གི་དཔུང་དང་གྲོགས་མཛོད་ཅིག །དམིགས་པའི་དགྲ་བགེགས་བྱད་མ་ཟློག །བཅོལ་བའི་
ཕྲིན་ལས་གྲུབ་པར་མཛོད། །ཅེས་གསེར་སྐྱེམས་མཆོད་ཅིང་དཀར་གཏོར་མདོས་ཕྱོགས་སུ་བསྐྱལ་ལོ།། །།བལ་ཡུལ་ནས་རྒྱལ་ཡོངས་ས་ཆེན་ཞེས་པ་ལས་གུ་རུསསྤེལ།། །།

༄༅། །གཙུག་ཏོར་རྣམ་པར་རྒྱལ་མའི་སྒྲུབ་ཐབས་སྟོང་མཆོད་རྗེས་གནང་
གི་ཆོ་ག་དང་བཅས་པ་བདུད་རྩིའི་ཆུ་རྒྱུན་ཞེས་བྱ་བ་བཞུགས་སོ།།

༄༅། །ན་མོ་གུ་རུ་རིནྡ་ཝནྡྷཱ་ཡ། དུས་གསུམ་རྒྱལ་བ་ཐམས་ཅད་ཀྱི། །ཡེ་ཤེས་གཅིག་བསྡུས
འོད་དཔག་མེད། །ཤེས་རབ་ལྷ་མོའི་སྐུར་བསྟན་པའི། །རྣམ་པར་རྒྱལ་མ་ལ་བཏུད་ནས། །དེ་ཡི་དཀྱིལ་འཁོར་ལྷ་ཚོགས་
རྣམས༑ །མཆོད་པའི་ཆོ་ག་ལ་བརྟེན་ནས། །འཆི་མེད་སྒྲུབ་པར་བྱེད་པའི་ཚུལ། །གོ་བདེའི་ངག་གིས་བཤད་ཀྱིས་ཉོན། །དེ་ལ་

༄༅། །སྦྱོར་དངོས་རྗེས་གསུམ་གྱི། །སྦྱོར་བ་ཡར་ངོའི་དུས་ཀྱི་ཚེ། །གཙང་ཡངས་དབེན་པའི་གནས་
ཁང་གི། །དབུས་སུ་སྟེགས་བུ་གྲུ་བཞི་བྱ། །དེ་ཡི་དབུས་སུ་བུམ་གདན་གྱི། །སྟེང་དུ་ཁ་རྒྱན་མགུལ་ཆིངས་དང་། །བཅས་པའི་
བཅུད་ལྡན་བུམ་པའི་སྟེང་། །རབ་གནས་ལྡན་པའི་མཆོད་རྟེན་བཞག །དེ་ཡི་ཕྱི་རོལ་དབང་ལྡན་གྱི། །མཚམས་སུ་མཚམས་འཛིན་

མེ་ཏོག་ནས། །བརྩམས་ཏེ་ཕྱོགས་བཞི་མཚམས་བཞི་རུ། །ཆུ་གཉིས་སྔོན་འགྲོའི་ཉེར་སྤྱོད་དང་། །དེ་རྣམས་ནང་དུ་ལྷ་བཤོས་
སྟོང་། །ངེས་པར་བཤམ་བྱ་སྤོས་དང་ནི། །མར་མེ་སྟོང་སོགས་ཅི་འབྱོར་བཤམ། །མཐའ་སྐོར་ཀུན་ཏུ་བ་དན་དང་། །གདུགས་
དང་ལྡ་ལྡི་མཛེས་པར་བསྐོར། །དངོས་མ་འབྱོར་ན་ཤོག་བུ་དང་། །རས་ལ་བྲིས་པ་སོགས་ཀྱང་རུང་། །ཤར་དུ་ལྷ་ཡི་གཏོར་མ་

༄༅། །དང་། །ལྷོ་རུ་ཆ་གསུམ་གཞན་ཞིག་ཏུ། །གཏོར་མ་སྟོང་གི་ཆས་དང་ནི། །སོ་སོའི་མདུན་དུ་
མེ་ཏོག་དང་། །རོལ་མོའི་བྱེ་བྲག་ཀུན་བཤམ་མོ། །དེ་ནས་རྣལ་འབྱོར་པ་རྣམས་སྔ་བར་ཁྲུས་བྱས་ནས་རྟེན་ལ་ཁ་ཕྱོགས་པར་ལངས་
ཏེ༑ རང་གི་སྙིང་ག་ནས་འོད་ཟེར་འཕྲོས་པས་བླ་མ་རྒྱལ་བ་སྲས་དང་བཅས་པ་མདུན་གྱི་ནམ་མཁར་ཨོཾ་བཛྲ་

ས་མཱ་ཛ༔ ཞེས་དང་རྡོ་རྗེ་བསྡུ་བའི་ཕྱག་རྒྱས་སྤྱན་དྲངས་པར་བསམ། དངོས་སུ་ཕྱག་བྱ་ཞིང་། སངས་རྒྱས་ཐམས་ཅད་འདུས་པའི་སྐུ། །རྡོ་རྗེ་འཛིན་པའི་ངོ་བོ་
ཉིད༑ །དཀོན་མཆོག་གསུམ་གྱི་རྩ་བ་སྟེ། །བླ་མ་རྣམས་ལ་ཕྱག་འཚལ་ལོ། །བླ་མའི་སྐུ་ནི་རྡོ་རྗེའི་སྐུ། །མཛེས་ཤིང་བལྟ་བས་ཆོག་མི་ཤེས། །
བསམ་གྱིས་མི་ཁྱབ་ཡོན་ཏན་ལྡན། །བླ་མའི་སྐུ་ལ་ཕྱག་འཚལ་ལོ། །བླ་མའི་གསུང་ནི་ཚངས་པའི་དབྱངས། །འགག་མེད་སེང་གེའི་སྒྲ་དང་ལྡན། །
མུ་སྟེགས་ལོག་ལྟ་འཇོམས་མཛད་པ། །བླ་མའི་གསུང་ལ །བླ་མའི་ཐུགས་ནི་ནམ་མཁའ་འདྲ། །བདེ་གསལ་མི་རྟོག་ངང་ཚུལ་ལྡན། །རྣམ་ཐར་
གསུམ་ལ་ལེགས་གནས་པའི། །བླ་མའི་ཐུགས་ལ༴ །བླ་མ་སངས་རྒྱས་བླ་མ་ཆོས། །དེ་བཞིན་བླ་མ་དགེ་འདུན་ཏེ། །ཀུན་གྱི་མཛད་པ་བླ་མ་

༄༅། །ཡིན། །བླ་མ་རྣམས་ལ །མགོན་པོ་ཐུགས་རྗེ་ཆེ་ལྡན་པ། །ཐམས་ཅད་མཁྱེན་པའི་སྟོན་པ་པོ། །བསོད་ནམས་ཡོན་
ཏན་རྒྱ་མཚོའི་ཞིང་། །དེ་བཞིན་གཤེགས་ལ །དག་པས་འདོད་ཆགས་བྲལ་བའི་རྒྱུ། །དགེ་བས་ངན་སོང་ལས་སྒྲོལ་ཞིང་། །གཅིག་ཏུ་དོན་དམ་
མཆོག་གྱུར་པའི། །ཞི་གྱུར་ཆོས་ལ །གྲོལ་ནས་གྲོལ་བའི་ལམ་ཡང་སྟོན། །བསླབ་པ་དག་ལ་རབ་ཏུ་གུས། །ཞིང་གི་དམ་པ་ཡོན་ཏན་ཞིང་། །
དགེ་འདུན་ལ་ཡང །སྟོན་པ་བླ་མེད་སངས་རྒྱས་རིན་པོ་ཆེ། །སྐྱོབ་པ་བླ་མེད་དམ་ཆོས་རིན་པོ་ཆེ། །འདྲེན་པ་བླ་མེད་དགེ་འདུན་རིན་པོ་ཆེ། །བླ་
མེད་དཀོན་མཆོག་གསུམ །ཆོས་སྐུ་ནམ་མཁའ་བཞིན་དུ་དབྱེར་མེད་ཀྱང་། །གཟུགས་སྐུ་འཇའ་ཚོན་བཞིན་དུ་སོ་སོར་གསལ། །ཐབས་དང་ཤེས་

རབ་མཆོག་ལ་མངའ་བརྙེས་པའི། །རིགས་ལྔ་བདེ་བར་གཤེགས །སངས་རྒྱས་རྣམ་གཟིགས་གཙུག་ཏོར་ཐམས་ཅད་སྐྱོབ། །འཁོར་བ་འཇིག་དང་
གསེར་ཐུབ་འོད་སྲུང་དང་། །ཤཱཀྱ་ཐུབ་པ་གོ་ཏཾ་ལྷ་ཡི་ལྷ། །སངས་རྒྱས་དཔའ་བོ་བདུན་ལ༴ །བསྐལ་པ་གྲངས་མེད་འདུས་པའི་དུས་ཀྱི་ཚེ། །
ཕོངས་གྱུར་འགྲོ་བ་མཐའ་དག་བསྐྱབ་པའི་ཕྱིར། །སྨོན་ལམ་ཁྱད་པར་ཅན་རྣམས་བཏབ་གྱུར་པའི། །བདེ་བར་གཤེགས་པ་བརྒྱད་ལ །ཕྱོགས་
བཅུའི་འགྲོ་ལ་མཁྱེན་བརྩེས་རབ་དགོངས་ནས། །ཕྱོགས་བཅུར་ཆོས་ཀྱི་འཁོར་ལོ་ལེགས་བསྐོར་བས། །ཕྱོགས་བཅུའི་འགྲོ་ཀུན་ཡོངས་སུ་སྐྱོབ་
མཛད་པའི། །ཕྱོགས་བཅུའི་སངས་རྒྱས་རྣམས་ལ །སྔོན་གྱི་སྨོན་ལམ་བྱང་ཆུབ་རྗེས་སྤྱད་པས། །མཚན་ཙམ་ཐོས་པས་སྒྲིབ་པ་ཀུན་སེལ་བའི།

༄༅། །ཕྲིན་ལས་མངའ་བ་ཀུན་མཁྱེན་འཇིག་རྟེན་མགོན། །སངས་རྒྱས་སུམ་ཅུ་ལྔ་ལ །མཐུན་པའི་སྨོན་ལམ་དགེ་ཚོགས་
རྨད་བྱུང་ཞིང་། །སྤྱད་པ་སྤྱོད་ཚེ་ན་ཡང་མཆེད་གྱུར་ལ། །བསྐལ་བཟང་གཅིག་ལ་མཛད་པ་མཐར་ཕྱིན་པའི། །རྫོགས་པའི་སངས་རྒྱས་སྟོང་ལ༴ །
ཐབས་མཁས་ཐུགས་རྗེས་སོགས་དང་། །རྣམ་དག་སྐུ་མངའ་མཆོག་ཏུ་གཟུགས་བཟང་བ། །ཡེ་ཤེས་རྒྱ་མཚོ་གསེར་གྱི་ལྷུན་པོ་འདྲ། །གྲགས་པ་
འཇིག་རྟེན་གསུམ་ན་ལྷམ་མེ་བ། །མགོན་པོ་མཆོག་གྱུར་ཁྱེད་ལ །མཚན་མཆོག་ལྡན་པ་དྲི་མེད་ཟླ་བའི་ཞལ། །གསེར་མདོག་འདྲ་བ་ཁྱོད་ལ །
རྡུལ་བྲལ་ཁྱོད་འདྲ་སྲིད་པ་གསུམ་མ་མཆིས། །མཉམ་མེད་མཁྱེན་ཆེན་ཁྱེད་ལ །འགྲོ་བའི་གཉེན་གཅིག་མ་ལུས་རྐང་གཉིས་གཙོ། །དུས་གསུམ་

བདེ་གཤེགས་ཀུན་གྱི་ངོ་བོ་ཉིད། །གསེར་གྱི་མདོག་ཅན་ལྷ་ཡི་ལྷར་གྱུར་པ། །དམ་ཚིག་གསུམ་བཀོད་རྒྱལ་ལ །ཐུགས་རྗེ་ཀུན་ལ་སྙོམས་པའི་
བཅོམ་ལྡན་འདས། །མཚན་ཙམ་ཐོས་པས་ངན་འགྲོའི་སྡུག་བསྔལ་སེལ། །དུག་གསུམ་ནད་སེལ་སངས་རྒྱས་སྨན་གྱི་བླ། །བཻཌཱུཪྻ་ཡི་འོད་ལ།
འཇིག་རྟེན་འདྲེན་པའི་སོགས་དང་། །སྐུར་གྱུར་པ་ནི་ཐམས་ཅད་ལ། །མཚན་མཆོག་སུམ་ཅུ་གཉིས་མངའ་ཞིང་། །རྫོགས་པའི་སངས་རྒྱས་གྲགས་
ལྡན་པ། །རྒྱལ་བ་ཀུན་ལ །རྫོགས་སངས་གང་དུ་བལྟམས་པ་དང་། །གང་དུ་བྱང་ཆུབ་ལ་རེག་དང་། །ཞི་བའི་འཁོར་ལོ་བསྐོར་བ་དང་། །ཟག་
མེད་མྱ་ངན་འདས་ཕྱག་འཚལ། །བདེ་གཤེགས་གང་དུ་བཞུགས་པ་དང་། །འཆག་པ་དང་ནི་བཞེངས་པ་དང་། །སེང་གེ་ལྟ་བུར་གཟིམས་པ་ཡི། །

༄༅། །གནས་དེ་ལ་ཡང་ཕྱག་འཚལ་ལོ། །སྟེང་དང་འོག་དང་བར་དག་དང་། །ཕྱོགས་དང་ཕྱོགས་མཚམས་རྣམས་སུ་
ཡང་༑ །སྐྱར་བཅས་སྐུ་ནི་མེད་པ་ཡི། །མཆོད་རྟེན་རྣམས་ལ །སྨྲ་བསམ་བརྗོད་མེད་སོགས་དང་། །རྒྱལ་བའི་བསྟན་པ་མཁའ་ལྟར་ཡངས་པའི་
ལམ་༑ །དོན་དམ་དམིགས་མེད་སྤྲོས་པ་ཀུན་ལས་འདས། །དབྱངས་ཀྱི་མཚན་ཙམ་ཀུན་མཁྱེན་ངོ་བོ་ཉིད། །དུས་གསུམ་རྒྱལ་བའི་ཡུམ་ལ༴ །
དཔལ་ལྡན་ལྷ་མོ་སོགས་དང་། །རྣམ་རྒྱལ་འཇིག་རྟེན་དབང་ཕྱུག་གསང་བའི་བདག །མི་གཡོ་འདོད་པའི་རྒྱལ་པོ་དབྱུག་སྔོན་ཅན། །སྟོབས་པོ་ཆེ་དང་
ལྷ་ཡི་བུ་གཉིས་ཏེ། །རྣམ་རྒྱལ་ལྷ་ཚོགས་རྣམས་ལ །དུས་གསུམ་བདེ་བར་གཤེགས་པ་ཆོས་ཀྱི་སྐུ། །འགྲོ་དྲུག་སེམས་ཅན་རྣམས་ལ་སྤྱན་རས་

གཟིགས། །ནམ་མཁའ་ལྟ་བུར་ཁྱབ་པའི་བཅུ་གཅིག་ཞལ། །གཟི་བརྗིད་འོད་དཔག་མེད་ལ །ཐུགས་རྗེའི་དབང་ཕྱུག་འཕགས་པ་སྤྱན་རས་
གཟིགས། །དོན་ཡོད་ཞགས་པ་ཁྲོ་རྒྱལ་རྟ་མགྲིན་དཔལ། །རལ་གཅིག་མ་དང་ལྷ་མོ་ཁྲོ་གཉེར་ཅན། །འཕགས་པ་ལྷ་ལྔའི་ཚོགས་ལ༴ །འཇམ་
དབྱངས་ཕྱག་ན་རྡོ་རྗེ་སྤྱན་རས་གཟིགས། །ས་ཡི་སྙིང་པོ་སྒྲིབ་པ་རྣམ་པར་སེལ། །ནམ་མཁའི་སྙིང་པོ་བྱམས་པ་ཀུན་ཏུ་བཟང་། །ཉེ་བའི་སྲས་ཆེན་
བརྒྱད་ལ༴ །སྐྱོན་གྱིས་མ་གོས་སོགས་དང་། །གཞོན་ནུའི་སྐུ་ལུས་སོགས་དང་། །སྟོབས་པོ་ཆེ་ལ་དྲག་ཤུལ་ཆེ། །རིག་སྔགས་རྒྱལ་པོ་དགེ་བ་པོ། །
གདུལ་དཀའ་མ་ལུས་འདུལ་མཛད་པ། །རྡོ་རྗེ་བསྣམས་ལ །ལྷ་དང་ལྷ་མིན་ཅོད་པན་གྱིས་སོགས་དང་། གང་ལ་སེམས་ཀྱི་དམ་པ་རིན་ཆེན་དེ། །

༄༅། །སྐྱེས་པ་དེ་ཡི་སྐུ་ལ་ཕྱག་འཚལ་ཞིང་། །གང་ལ་གནོད་པ་བྱས་ཀྱང་བདེར་འབྲེལ་བ། །བདེ་བའི་འབྱུང་གནས་དེ་ལ་
སྐྱབས་སུ་མཆི། །དགྲ་བཅོམ་བློ་མཆོག་དབང་པོ་ཀུན་དུལ་བ། །བསྟན་པའི་སྲིད་དུ་ལེགས་པར་བརྟན་བཞུགས་ནས། །བསྟན་པ་འཛིན་དང་སྤེལ་
དང་སྲུང་མཛད་པའི། །དགྲ་བཅོམ་གནས་བརྟན་བཅུ་དྲུག་ལ་ཕྱག་འཚལ། །ཟབ་མོ་རྟེན་འབྲེལ་བཅུ་གཉིས་ལེགས་བསྒོམས་པས། །རང་བྱུང་རང་
སངས་རྒྱས་ཀྱི་ཡེ་ཤེས་ནི། །བརྟེན་པ་མེད་པའི་ཚུལ་གྱིས་ཐུགས་ཆུད་པའི། །འཕགས་པ་རང་རྒྱལ་རྣམས་ལ །རྫུ་འཕྲུལ་སྟོབས་དང་མངོན་པར་
ཤེས་པའི་དཔལ། །ཉེ་བར་ཐོབ་ནས་ཐུབ་པའི་བཀའ་བཞིན་དུ། །བསྟན་པ་རིན་ཆེན་བང་མཛོད་ལེགས་སྲུང་བའི། །རྡོ་རྗེ་ཆོས་སྐྱོང་རྣམས་ལ༴  །

གང་སྔོན་སྦྱིན་པ་རྒྱ་མཚོའི་དགེ་བསགས་པས། །ཚེ་དང་ནོར་དང་མཐུ་ཡི་དཔལ་བརྙེས་ནས། །སྒྲུབ་པ་པོ་ལ་དབྱིག་གི་ཆར་འབེབས་པ། །ནོར་སྦྱིན་
རྣམས་ལ་བསྟོད་ཅིང་ཕྱག་འཚལ་ལོ། །མཁའ་ལྟར་ཁྱབ་པའི་རྒྱལ་བ་སྲས་བཅས་ལ། །བདག་དང་མཁའ་མཉམ་འགྲོ་བ་མ་ལུས་པ། །ལུས་འདི་
ཞིང་རྡུལ་མཉམ་པར་རབ་སྤྲུལ་ནས། །རྟག་ཏུ་གུས་པའི་ཡིད་ཀྱིས་ཕྱག་འཚལ་ལོ། །ཇི་སྙེད་སུ་དག་སོགས་ནས། བདེ་བར་གཤེགས་པ་ཐམས་ཅད་
བདག་གིས་བསྟོད། །ཅེས་པས་ཕྱག་བྱ། དེ་ནས་རང་གནས་སུ་འཁོད་དེ་རོལ་མོ་ཇི་སྙེད་པ་འབུད་དཀྲོལ་བྱ་ཞིང་། མེ་ཏོག་དམ་པ་སོགས་ནས། རྒྱལ་བ་ཀུན་ལ་ཕྱག་
འཚལ་མཆོད་པར་བགྱི། །ཞེས་བརྗོད། རོལ་མོ་བཞག་སྟེ། འདོད་ཆགས་ཞེ་སྡང་གཏི་མུག་དབང་གིས་ནི། །ཞེས་སོགས་ནས། ཐམས་ཅད་བདག་གིས་

༄༅། །བྱང་ཆུབ་ཕྱིར་བསྔོའོ། །ཞེས་པས་ཡན་ལག་བདུན་པ་བྱས་ལ། པུས་མོ་གཡས་པའི་ལྷ་ང་ས་ལ་གཙུགས་ཐལ་མོ་སྦྱར་ཏེ། དོན་ཡིད་ལ་དྲན་
བཞིན་པས། ཇི་ལྟར་སྔོན་གྱི་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་རྟ་ཅང་ཤེས་ལྟ་བུ། གླང་པོ་ཆེན་པོ། བྱ་བ་བྱས་
ཤིང་༑ བྱེད་པ་བྱས་པ། ཁུར་བོར་བ། རང་གི་དོན་རྗེས་སུ་ཐོབ་པ། སྲིད་པ་ཀུན་ཏུ་སྦྱོར་བ་ཡོངས་སུ་ཟད་པ། ཡང་དག་པའི་བཀའ། ལེགས་
པར་རྣམ་པར་གྲོལ་བའི་ཐུགས། ལེགས་པར་རྣམ་པར་གྲོལ་བའི་ཤེས་རབ་ཅན་དེ་རྣམས་ཀྱིས། སེམས་ཅན་ཐམས་ཅད་ཀྱི་དོན་གྱི་ཕྱིར་དང་། ཕན་
པར་བྱ་བའི་ཕྱིར་དང་། གྲོལ་བར་བྱ་བའི་ཕྱིར་དང་། ནད་མེད་པར་བྱ་བའི་ཕྱིར་དང་། མུ་གེ་མེད་པར་བྱ་བའི་ཕྱིར་དང་། བྱང་ཆུབ་ཀྱི་ཕྱོགས་ཀྱི་ཆོས་

རྣམས་ཡོངས་སུ་རྫོགས་པར་བྱ་བའི་ཕྱིར་དང་། བླ་ན་མེད་པ་ཡང་དག་པར་རྫོགས་པའི་བྱང་ཆུབ་ལྷག་པར་རྟོགས་པར་བྱ་བའི་ཕྱིར། གསོ་སྦྱོང་ངེས་
པར་མཛད་པ་དེ་བཞིན་དུ། བདག་མིང་འདི་ཞེས་བགྱི་བས་ཀྱང་། །དུས་འདི་ནས་བཟུང་སྟེ། ཇི་སྲིད་སང་ཉི་མ་མ་ཤར་གྱི་བར་དུ་གསོ་སྦྱོང་ངེས་པར་
ཡང་དག་པར་བླང་བར་བགྱིའོ། །ཞེས་པ་ལན་གསུམ་གྱིས་སྡོམ་པ་བླངས་ལ། དེའི་བསླབ་བྱ་འདི་རྣམས་ལ་བསླབ་སྙམ་པས། དེང་ནས་སྲོག་གཅོད་མི་བྱ་ཞིང་། །
གཞན་གྱི་ནོར་ནི་བླང་མི་བྱ། །འཁྲིག་པའི་ཆོས་ཀྱང་མི་སྤྱད་ཅིང་། །བརྫུན་གྱི་ཚིག་ཀྱང་མི་སྨྲའོ། །སྐྱོན་ནི་མང་པོ་མཉམ་བསྟེན་པའི། །ཆང་ནི་
ཡོངས་སུ་སྤང་བར་བྱ། །ཁྲི་སྟན་ཆེན་པོ་མི་བྱ་ཞིང་། །དེ་བཞིན་དུས་མ་ཡིན་པའི་ཟས། །དྲི་དང་ཕྲེང་བ་དང་ནི་རྒྱན། །གར་དང་གླུ་སོགས་སྤང་བར་

༄༅། །བྱ། །ཇི་ལྟར་དགྲ་བཅོམ་རྟག་ཏུ་ནི། །སྲོག་གཅོད་ལ་སོགས་མི་བྱེད་པ། །དེ་བཞིན་སྲོག་གཅོད་ལ་སོགས་སྤང་། །བླ་
མེད་བྱང་ཆུབ་ཐོབ་པར་ཤོག །སྡུག་བསྔལ་མང་འཁྲུགས་འཇིག་རྟེན་རྣམས། །སྲིད་པའི་མཚོ་ལས་འདོན་པར་ཤོག །ཅེས་ལན་གསུམ་བརྗོད། གསོ་སྦྱོང་
གི་ཚིག་འདི་རྣམས་ལ་བློ་ངོ་དང་བསྟུན་པའི་བཅོས་སླད་མ་བྱེད་ཅིག དེ་ནས་ཨོཾ་ཨ་མོ་གྷ་ཤཱི་ལ། སམྦྷ་ར་སམྦྷ་ར། བྷ་ར་བྷ་ར། མཧཱ་ཤུདྡྷ་ས་ཏྭ། པདྨ་བི་བྷུ་ཥི་
ཏ་བྷུ་ཛ། དྷ་ར་དྷ་ར། སམནྟ་ཨ་ཝ་ལོ་ཀི་ཏེ་ཧཱུཾ་ཕཊ། ཅེས་ཚུལ་ཁྲིམས་རྣམ་དག་གི་གཟུངས་བདུན་ནམ་ཉེར་གཅིག་བཟླ། ཁྲིམས་ཀྱི་ཚུལ་ཁྲིམས་སྐྱོན་མེད་
ཅིང་༑ །ཞེས་སོགས་ཀྱིས་སྨོན་ལམ་གདབ། ཨོཾ་བཛྲ་ཨ་མྲྀ་ཏ་ཀུཎྜ་ལཱི་ཧ་ན་ཧ་ན་ཧཱུྃ་ཕཊ། ཨོཾ་སྭ་བྷཱ་ཝ་ཤུདྡྷ སརྦ་དྷརྨཱ༔ སཱབྷཱ་ཝ་ཤུདྡྷོ྅ཧཾ། སྟོང་པའི་ངང་

ལས་ཨོཾ་ལས་བྱུང་བའི་རིན་པོ་ཆེ་ལས་གྲུབ་པའི་སྣོད་ཡངས་ཤིང་རྒྱ་ཆེ་བ་རྣམས་ཀྱི་ནང་དུ། ཨོཾ་འོད་དུ་ཞུ་བ་ལས་བྱུང་བའི་ལྷ་རྫས་ལས་གྲུབ་པའི་
མཆོད་ཡོན། ཞབས་བསིལ། མེ་ཏོག བདུག་སྤོས། མར་མེ། དྲི་མཆོག ཞལ་ཟས། གཞན་ཡང་རོལ་མོ་དང་འཕན་གདུགས་ལ་སོགས་པའི་
མཆོད་རྫས་བསམ་གྱིས་མི་ཁྱབ་པ་དྭངས་ཤིང་ཐོགས་པ་མེད་པ་ནམ་མཁའི་མཐའ་ཀླས་པར་གྱུར། ཨོཾ་བཛྲ་ཨརྒྷཾ་སྭཱཧཱ། ཨོཾ་བཛྲ་པཱ་དྱཾ་སྭཱཧཱ། ཨོཾ་
བཛྲ་པུཥྤཾསྭཱཧཱ། ཨོཾ་བཛྲ་དྷཱ་པཾ་སྭཱཧཱ། ཨོཾ་བཛྲ་དཱི་པཾ་སྭཱཧཱ། ཨོཾ་བཛྲ་གནྡྷཾ་སྭཱཧཱ། ཨོཾ་བཛྲ་ནི་ཝི་དྱཱཾ་སྭཱཧཱ། ཨོཾ་བཛྲ་ཤབྡ་སྭཱཧཱ། ཨོཾ་བཛྲ་དྷརྨཱ་ར་ཎི་ཏ་
སོགས་དང་སོ་སོའི་ཕྱག་རྒྱ་བྱ། མཐར་རོལ་མོ་ཇི་སྙེད་པ་འབུད་དཀྲོལ་བྱས་ཏེ་བྱིན་དབབ། འདི་མ་གཏོགས་པའི་མཆོད་པ་བྱིན་རླབས་འོག་མ་རྣམས་ལ་དྷརྨཱ་ར་ཎི་དང་རོལ་ཆེན་མི་དགོས་སོ།

༄༅། །དངོས་གཞི་ལ། བདག་བསྐྱེད་སྒོམ་བཟླས། མདུན་བསྐྱེད་སྒྲུབ་མཆོད། གཏོར་མ་དབུལ་བའོ། །དང་པོ་ནི། བདག་དང་འགྲོ་བ་ནམ་
མཁའི་མཐའ་དང་མཉམ་པའི་སེམས་ཅན་ཐམས་ཅད། དུས་འདི་ནས་བཟུང་སྟེ་ཇི་སྲིད་བྱང་ཆུབ་སྙིང་པོ་ལ་མཆིས་ཀྱི་བར་དུ། དཔལ་ལྡན་བླ་མ་དམ་
པ་རྣམས་ལ་སྐྱབས་སུ་མཆིའོ། །རྫོགས་པའི་སངས་རྒྱས་བཅོམ་ལྡན་འདས་རྣམས་ལ༴ དམ་པའི་ཆོས་རྣམས་ལ༔ འཕགས་པའི་དགེ་འདུན་རྣམས་
ལ༔ ཞེས་ཅི་ནུས་ཀྱི་མཐར། བླ་མ་དང་དཀོན་མཆོག་རིན་པོ་ཆེ་རྣམ་པ་གསུམ་ལ་བདག་ཕྱག་འཚལ་ཞིང་སྐྱབས་སུ་མཆིའོ། །ཁྱེད་རྣམས་ཀྱིས་བདག་གི་
རྒྱུད་བྱིན་གྱིས་བརླབ་ཏུ་གསོལ། ཞེས་བརྗོད་པས་བྱིན་རླབས་རྒྱུད་ལ་ཞུགས་པར་བསམ། སེམས་ཅན་ཐམས་ཅད་ཀྱི་དོན་དུ་རྫོགས་པའི་སངས་རྒྱས་ཀྱི་གོ་

འཕང་ཐོབ་པར་བྱ། དེའི་ཆེད་དུ་གཙུག་ཏོར་རྣམ་པར་རྒྱལ་མའི་སྒོམ་བཟླས་ལ་འཇུག་པར་བགྱིའོ། །ཞེས་ལན་གསུམ་བརྗོད། རང་སྐད་ཅིག་གིས་གཙུག་
ཏོར་རྣམ་པར་རྒྱལ་མར་གསལ་བའི་ཐུགས་ཀར་ཨ་ལས་བྱུང་བའི་ཟླ་བའི་དཀྱིལ་འཁོར་གྱི་སྟེང་དུ་བྷཾ་ཡིག་དཀར་པོ། དེ་ལས་འོད་ཟེར་འཕྲོས་པས་རང་
བཞིན་གྱི་གནས་ནས། གཙུག་ཏོར་རྣམ་པར་རྒྱལ་མ་ལྷ་དགུའི་དཀྱིལ་འཁོར་ལ་སངས་རྒྱས་དང་བྱང་ཆུབ་སེམས་དཔའི་ཚོགས་ཀྱིས་བསྐོར་བ་ཨོཾ་བཛྲ་
ས་མཱ་ཛཿ ཞེས་པས་སྤྱན་དྲང་། ཐལ་མོ་སྦྱར་ཏེ། དཔལ་ལྡན་ལྷ་མོ་སོགས་ཀྱིས་ཕྱག་བྱ། སོ་སོའི་ཕྱག་རྒྱ་བཅས་ཏེ། ཨོཾ་སརྦ་ཏ་ཐཱ་ག་ཏ་ཨུཥྞཱིཥབི་ཛ་ཡ་ས་པ་རི་ཝཱ་
ར་ཨརྒྷཾ་པྲ་ཏཱིཙྪ་སྭཱཧཱ། པཱ་དྱཾཔུཤྤཾ༴ དྷཱ་པཾ༔ དཱི་པཾ གནྡྷཾ༴ ནི་ཝི་ཧཱུྃ༔ ཤབྡ་པྲ་ཏཱིཙྪ་སྭཱཧཱ། ཞེས་པས་མཆོད། ཐལ་མོ་སྦྱར་ཏེ། དཀོན་མཆོག་

༄༅། །གསུམ་ལ་བདག་སྐྱབས་མཆི། །ཞེས་སོགས་ལན་གསུམ་གྱིས་རྒྱུན་བཤགས་བྱ། སེམས་ཅན་ཐམས་ཅད་བདེ་བ་དང་བདེ་བའི
རྒྱུ་དང་ལྡན་པར་གྱུར་ཅིག ཅེས་སོགས་ཀྱིས་ཚད་མེད་བཞི་བསྒོམ། ཨོཾ་ཤཱུ་ནྱ་ཏཱ་ཛྙཱ་ན་བཛྲ་སྭ་བྷཱ་ཝ་ཨཱཏྨ་ཀོ྅ཧཾ། སྟོང་པའི་ངང་ལས་པཾ་ལས་པདྨ་དང་ཨ་
ལས་ཟླ་བའི་དཀྱིལ་འཁོར་སྟེང་དུ་བྷྲཱུྃ་ཡིག་དཀར་པོ་དེ་ལས་འོད་ཟེར་འཕྲོས། སེམས་ཅན་གྱི་དོན་བྱས། སླར་འདུས་ཡོངས་སུ་གྱུར་པ་ལས་རིན་པོ་ཆེ་
ལས་གྲུབ་པའི་མཆོད་རྟེན། རིན་པོ་ཆེའི་ཁྲིའི་སྟེང་དུ་སྣ་ཚོགས་པདྨ། དེའི་སྟེང་དུ་ཁྲི་ཟླུམ་པོ་བང་རིམ་གསུམ་པ། དེའི་སྟེང་དུ་ཟླ་བའི་དཀྱིལ་
འཁོར༑ དེའི་སྟེང་དུ་བུམ་རྟེན་དང་བཅས་པའི་བུམ་པ་ཟླུམ་པོ་ཡངས་ཤིང་རྒྱ་ཆེ་བ་སྒོ་དང་བཅས་པ། དེའི་སྟེང་དུ་བྲེ། དེའི་སྟེང་དུ་གདུགས་རིམ་པ་

བཅུ་གསུམ་ཆར་ཁེབས་ཏོག་དང་བཅས་པ། མེ་ཏོག་གི་ཕྲེང་བ་དང་དར་གྱི་ལྡ་ལྡིས་མཛེས་པར་བྱས་པ། དེ་ལྟ་བུའི་མཆོད་རྟེན་གྱི་བུམ་པའི་ནང་དུ་སྣ་
ཚོགས་པདྨ་འདབ་མ་བརྒྱད་པའི་ལྟེ་བར་ཟླ་བའི་དཀྱིལ་འཁོར་གྱི་སྟེང་དུ་བྷྲཱུྃ་ལས་སྣ་ཚོགས་རྡོ་རྗེའི་ལྟེ་བ་ལ་ཧཱུཾ་གྱིས་མཚན་པ། དེ་ལས་འོད་ཟེར་
འཕྲོས༑ འཕགས་པ་མཆོད། སེམས་ཅན་གྱི་དོན་བྱས། ཚུར་འདུས་ལོ་ཐིམ་ཞིང་ཡོངས་སུ་གྱུར་པ་ལས། རང་ཉིད་སྐད་ཅིག་གིས་གཙུག་ཏོར་
རྣམ་པར་རྒྱལ་མ་སྐུ་མདོག་དཀར་མོ་ཞལ་གསུམ་ཕྱག་བརྒྱད་མ་རྩ་ཞལ་དཀར་བ། གཡས་ཞལ་སེར་བ། གཡོན་ཞལ་སྔོ་ཞིང་ཅུང་ཟད་ཁྲོ་བ། ཞལ་
རེ་རེ་ལ་སྤྱན་གསུམ་གསུམ་དང་ལྡན་པ། ཕྱག་གཡས་ཀྱི་དང་པོས་སྣ་ཚོགས་རྡོ་རྗེ་ཐུགས་ཀར་འཛིན་པ། གཉིས་པས་པད་དཀར་གྱི་སྟེང་ན་འོད་དཔག་

༄༅། །མེད། གསུམ་པས་མདའ། བཞི་པས་མཆོག་སྦྱིན་གྱི་ཕྱག་རྒྱ་མཛད་པ། གཡོན་གྱི་དང་པོས་སྡིགས་མཛུབ་དང་བཅས་
པའི་རྡོ་རྗེ་ཞགས་པ། གཉིས་པས་གཞུ། གསུམ་པས་སྐྱབས་སྦྱིན་གྱི་ཕྱག་རྒྱ་མཛད་པ། བཞི་པས་མཉམ་བཞག་གི་སྟེང་དུ་རིན་པོ་ཆེའི་བུམ་པ་བདུད་
རྩིས་གང་བ་འཛིན་པ། ཞབས་རྡོ་རྗེའི་སྐྱིལ་ཀྲུང་གིས་བཞུགས་པ། ལྷ་རྫས་ལས་གྲུབ་པའི་དར་གྱི་སྟོད་གཡོགས་དང་ཤམ་ཐབས་གསོལ་བ། རིན་པོ་ཆེ
ཆེའི་རྒྱན་སྣ་ཚོགས་ཀྱིས་བརྒྱན་པ། འོད་ཟེར་དཀར་པོའི་ཕྲེང་བས་བསྐོར་བའོ། །དེའི་གཡས་སུ་ཟླ་བ་ལ་སྤྱན་རས་གཟིགས་དཀར་པོ་གཡས་རྔ་
གཡབ༑ གཡོན་པདྨ་འཛིན་པ། གཡོན་དུ་ཉི་མ་ལ་ཕྱག་ན་རྡོ་རྗེ་སྔོན་པོ་གཡས་རྔ་གཡབ། གཡོན་ཨུཏྤ་ལར་གནས་པའི་རྡོ་རྗེ་འཛིན་པ། གཉིས་

ཀའང་ཞི་བའི་ཉམས་ཅན། རིན་པོ་ཆེའི་རྒྱན་གྱིས་བརྒྱན་པ། དར་སྣ་ཚོགས་ཀྱི་ཤམ་ཐབས་གསོལ་བ། ཞབས་གཉིས་མཉམ་པའི་སྟབས་ཀྱིས་
བཞེངས་པ། ཤར་དུ་མི་གཡོ་བ་སྔོན་པོ་རལ་གྲི་འཛིན་པ། ལྷོར་འདོད་པའི་རྒྱལ་པོ་སྔོན་པོ་ལྕགས་ཀྱུ་འཛིན་པ། ནུབ་ཏུ་དབྱུག་སྔོན་ཅན་སྔོན་པོ་དབྱུག་
པ་འཛིན་པ། བྱང་དུ་སྟོབས་པོ་ཆེ་སྔོན་པོ་རྩེ་གསུམ་འཛིན་པ། ཐམས་ཅད་ཀྱང་ཞལ་གཅིག་ཕྱག་གཉིས་སྤྱན་གསུམ་པ། གཡས་པས་རང་རང་གི་
ཕྱག་མཚན་འཕྱར་བའི་ཚུལ་གྱིས་འཛིན་ཅིང་། གཡོན་པས་ཐུགས་ཀར་སྡིགས་མཛུབ་མཛད་པ། སྐྲ་གྱེན་དུ་བརྗེས་ཤིང་རིན་པོ་ཆེ་དང་སྦྲུལ་གྱིས་
བརྒྱན་པ། སྟག་གི་པགས་པའི་ཤམ་ཐབས་ཅན། པདྨ་དང་ཉི་མའི་གདན་ལ་ཞབས་གཡོན་བརྐྱང་གི་སྟབས་ཀྱིས་བཞུགས་པ། གཙོ་མོའི་སྟེང་གི་

༄༅།     ཕྱོགས་གཉིས་ནས་གནས་གཙང་མའི་རིས་ཀྱི་ལྷའི་བུ་གཉིས་ཀྱིས་རིན་པོ་ཆེའི་བུམ་པ་བདུད་རྩིས་གང་བ་ཐོགས་ནས་
བཅོམ་ལྡན་འདས་མ་ལ་སྐུ་ཁྲུས་གསོལ་བ་དང་བཅས་པའོ། །དེ་ཐམས་ཅད་ཀྱི་སྤྱི་བོར་ཨོཾ་དཀར་པོ། མགྲིན་པར་ཨཱཿ དམར་པོ། ཐུགས་ཀར་ཧཱུྃ་
སྔོན་པོ། དཔྲལ་བར་ཏྲཱྃ་སེར་པོ། ལྟེ་བར་ཧྲཱིཿདམར་པོ། བརླ་གཉིས་ལ་ཨཾ་ཨཱ༔ ལྗང་གུ། གཙོ་མོའི་ཐུགས་ཀར་བྷྲཱུྃ་ཡིག་དཀར་པོ། དེ་ལས་འོད་
ཟེར་འཕྲོས་པས་རང་བཞིན་གྱི་གནས་ནས་གཙུག་ཏོར་རྣམ་པར་རྒྱལ་མ་ལྷ་དགུའི་དཀྱིལ་འཁོར་ལ་སངས་རྒྱས་དང་བྱང་ཆུབ་སེམས་དཔའི་ཚོགས་ཀྱིས་
བསྐོར་བ་ཨོཾ་བཛྲ་ས་མཱ་ཛ༔ ཨོཾ་སརྦ་ཏ་ཐཱ་ག་ཏ་ཨུཙྪིཥབི་ཛ་ཡ་ས་པ་རི་ཝཱ་ར་ཨརྒྷཾ་པྲ་ཏིཙྪ་སྭཱཧཱ། ཞེས་སོགས་ཀྱིས་ཚོགས་ཞིང་གི་སྐབས་ལྟར་མཆོད། ཛ

ཧཱུྃ་བཾ་ཧོ༔ གཉིས་སུ་མེད་པར་ཐིམ། སླར་ཡང་ཐུགས་ཀའི་ཧཱུཾ་ལས་འོད་ཟེར་འཕྲོས་པས་དབང་གི་ལྷ་རིགས་ལྔ་འཁོར་དང་བཅས་པ་ཨོཾ་བཛྲ་ས་མཱ་ཛ༔
ཨོཾ་པཉྩ་ཀུ་ལ་ས་པ་རི་ཝཱ་ར་ཨརྒྷཾ་སོགས་ཀྱིས་གོང་ལྟར་མཆོད། དེ་བཞིན་གཤེགས་པ་ཐམས་ཅད་ཀྱིས་བདག་ལ་མངོན་པར་དབང་བསྐུར་བ་སྩལ་དུ་
གསོལ༑ ཇི་ལྟར་བལྟམས་པ་ཙམ་གྱིས་ནི། །ལྷ་རྣམས་ཀྱིས་ནི་ཁྲུས་གསོལ་ལྟར། །ལྷ་ཡི་ཆུ་ནི་དག་པ་ཡིས། །དེ་བཞིན་བདག་གིས་དབང་བསྐུར་
རོ༑ །ཨོཾ་སརྦ་ཏ་ཐཱ་ག་ཏ་ཨ་བྷི་ཥེ་ཀ་ཏ་ས་མ་ཡ་ཤྲཱི་ཡེ་ཧཱུཾ། ཞེས་གསུངས་ཤིང་བུམ་པའི་ཆུས་སྤྱི་བོ་ནས་དབང་བསྐུར། སྐུ་གང་། དྲི་མ་དག་ཆུའི་
ལྷག་མ་ཡར་ལུད་པ་ལས་གཙོ་མོ་ལ་རྣམ་པར་སྣང་མཛད། སྤྱན་རས་གཟིགས་ལ་འོད་དཔག་མེད། ཕྱག་ན་རྡོ་རྗེ་དང་ཁྲོ་བོ་བཞི་ལ་མི་བསྐྱོད་

༄༅། །པ། ལྷའི་བུ་གཉིས་ལ་རིན་ཆེན་འབྱུང་ལྡན་གྱིས་དབུར་བརྒྱན། སོ་སོའི་ཕྱག་རྒྱ་དང་བཅས་ཏེ། ཨོཾ་སརྦ་ཏ་ཐཱ་ག་ཏ་ཨུཥྞཱིཥ
བི་ཛ་ཡ་ས་པ་རི་ཝཱ་ར་ཞེས་པ་རེ་རེའི་འགོར་སྦྱར་བའི་ཨགྷཾ་པྲ་ཏཱིཙྪ་སྭཱཧཱ། ཞེས་སོགས་ནས་ཤབྡའི་མཐར་དྷརྨཱ་ར་ཎི་རོལ་མོ་དང་བཅས་པས་མཆོད། དཔལ་ལྡན་ལྷ་མོ་
སོགས་བློ་ཀ་གཅིག་གིས་བསྟོད། གཙོ་མོའི་ཐུགས་ཀར་པདྨ་དང་ཟླ་བའི་སྟེང་དུ་བྷྲཱུྃ་ལས་སྣ་ཚོགས་རྡོ་རྗེ་ཤར་དཀར། ལྷོ་སེར། ནུབ་དམར། བྱང་
ལྗང་། ལྟེ་བ་སྔོན་པོའི་ནང་དུ་བྷྲཱུྃ་ཡིག་དཀར་པོ། དེའི་སྟེང་དུ་བླ་མ། མདུན་དུ་ཕ་མ། གཡས་སུ་བུ་དང་སློབ་མ། གཡོན་དུ་སྤུན་ཟླ་དང་མཆེད་
གྲོགས༑ རྒྱབ་ཏུ་འཁོར་གཡོག་སྟེ། དེ་རྣམས་ལས་གང་བསྲུང་བྱའི་ཡུལ་ཡིན་པ་དེ་བསམ། དེའི་མཐར་སྐོར་དུ་སྔགས་རྣམས་ཀྱི་ཕྲེང་བས་ཡོངས་

སུ་བསྐོར་བ་ལས་འོད་འཕྲོས། སྐུ་ལུས་ཀྱི་ནང་ཐམས་ཅད་གང་བས་བདག་དང་བསྲུང་བྱའི་ཡུལ་གྱི་འགལ་རྐྱེན་སྡིག་སྒྲིབ་ཐམས་ཅད་སྦྱངས། འོད་
ཟེར་ཕྱིར་འཕྲོས། འཕགས་པ་མཆོད། སེམས་ཅན་ཐམས་ཅད་རྣམ་པར་རྒྱལ་མའི་གོ་འཕང་ལ་བཀོད། སངས་རྒྱས་དང་བྱང་ཆུབ་སེམས་དཔའ་
རྣམས་ཀྱི་ཐུགས་རྗེ་དང་བྱིན་རླབས་ཐམས་ཅད་འོད་ཟེར་གྱི་རྣམ་པར་སྤྱན་དྲངས་ཏེ། གཙོ་མོའི་ཐུགས་ཀར་ཐིམ་པས་བདག་དང་བསྲུང་བྱའི་ཡུལ་གྱི་ཚེ་
དང་བསོད་ནམས་དང་ཡེ་ཤེས་ཐམས་ཅད་རྒྱས་པར་གྱུར། ཅེས་ངག་ཏུ་ཤིབ་བུར་བརྗོད་ཅིང་ཡིད་ཀྱིས་བསམས་ལ། ཐལ་མོ་སྦྱར་བའི་མཛུབ་མོ་གཉིས་ཀྱི་ཚིགས་བར་མ་
བཅག་སྟེ། མཐེ་བོང་གཉིས་དང་རྩེ་སྦྱར་བ་ལེགས་སོ་སྟེར་བའི་ཕྱག་རྒྱ་བཅས་ཏེ་གཟུངས་རིང་ཚར་གཅིག་བརྗོད། དེ་ནས་ཕྱག་རྒྱ་བཀྲོལ་ཏེ། སྔགས་གསུམ་པོ་བཅུའམ་ཉེར་གཅིག་

༄༅། ། ཨོཾ་ཨ་མི་ཏེ། ཨ་མི་ཏོདྨ་ཝེ། ཨ་མི་ཏ་བི་ཀྲནྟེ། ཨ་མི་ཏ་གཱ་ཏེ། ཨ་མི་ཏ་གཱ་མི་ནི། ཨ་མི་ཏ་ཨཱ་ཡུརྡ་
དེ༑ ག་ག་ན་ཀཱིརྟི་ཀཱ་རེ། སརྦ་ཀླེ་ཤ་ཀྵ་ཡཾ་ཀ་རཱི་ཡེ་སྭཱཧཱ། ཞེས་པའང་ཅི་ནུས་བཟླ། གང་དུ་ལེགས་སྦྱིན་གྱི་ཕྱག་རྒྱ་བཅའ་བ་དང་། འདིར་སྔགས་འདི་བཟླ་དགོས་པར་
ཛེ་ཏཱ་རིའི་རྒྱ་གཞུང་ན་གསལ་བར་བཞུགས་པས་མི་ཆད་པ་གལ་ཆེའོ། །མཐར་ཨོཾ་ཨཱཿ ཧཱུྃ་ཧཱུྃ་ཧཱིཿ ཨོཾ་ཨཱཿ མ་མ་སརྦ་ས་ཏྭཱཾ་རཀྵ་རཀྵ་ཀུ་རུ་སྭཱཧཱ། ཞེས་ལན་གསུམ་
བཟླས་པའི་མཐར། བདག་བསྐྱེད་ཀྱི་ཡེ་ཤེས་པ་མདུན་གྱི་ནམ་མཁར་བྱོན་པར་གྱུར། ཞེས་བརྗོད་ཅིང་བསམ། དེ་ལ་མཆོད་བསྟོད་གོང་ལྟར་བྱས་ལ། བཅོམ་ལྡན་
འདས་མ་བདག་དང་སེམས་ཅན་ཐམས་ཅད་ལ་མཆོག་དང་ཐུན་མོང་གི་དངོས་གྲུབ་མ་ལུས་པ་སྩལ་དུ་གསོལ། ཨོཾ་བཛྲ་སཱ་ཏཱ་ས་མ་ཡ་ཞེས་སོགས་རྡོ་རྗེ་

སེམས་དཔའི་ཡི་གེ་བརྒྱ་པ་ལན་གསུམ་གྱི་མཐར། མ་འབྱོར་པ་དང་ཉམས་པ་དང་། །ཞེས་སོགས་ཀྱིས་ནོངས་པ་བཟོད་པར་གསོལ། ཨོ་ཁྱེད་ཀྱིས་སེམས་ཅན་དོན་ཀུན་
མཛད། །ཅེས་སོགས་ཀྱི་མཐར་མཐེབ་སྲིན་གྱིས་སེ་གོལ་བྱས་ཏེ། ཨོཾ་བཛྲ་མུ ཡེ་ཤེས་པ་རང་བཞིན་གྱི་གནས་སུ་གཤེགས། དམ་ཚིག་པའི་འཁོར་དང་
མཆོད་རྟེན་རང་ལ་གཉིས་སུ་མེད་པར་ཐིམ་པར་བསམ། གལ་ཏེ་བདག་བསྐྱེད་རྐྱང་པ་བསྒོམ་པར་སྤྲོ་ན་སྐྱབས་འགྲོ་ནས་འདིའི་བར་ཙམ་ཞིག་ཉམས་སུ་བླངས་ཏེ་དགེ་བ་
བསྔོས་ལ་སྤྱོད་ལམ་ལ་འཇུག་པ་ཡིན་ནོ། །གཉིས་པ་མདུན་བསྐྱེད་སྒྲུབ་པ་ནི། མཆོད་པ་བྱིན་རླབས་གོང་དུ་གྲུབ་ཟིན་པས་བུམ་པ་དང་མཆོད་རྟེན་ལ་དམིགས་ཏེ། ཨོཾ་བཛྲ་ཨ་མྲྀ་
ཏས་བསང་། སྭ་བྷཱ་ཝས་སྦྱང་། སྟོང་པའི་ངང་ལས་པྃ་ལས་པདྨ་དང་། ཨ་ལས་ཟླ་བའི་དཀྱིལ་འཁོར་གྱི་སྟེང་དུ་བྷྲཱུྃ་ལས་རིན་པོ་ཆེའི་བུམ་པ་ཡངས་

༄༅། །ཤིང་རྒྱ་ཆེ་བ། ལྟོ་བ་ལྡིར་བ། ཞབས་ཞུམ་པ། མགྲིན་པ་ཕྲ་བ། ཁ་གཡེལ་བ། མཆུ་འཕྱང་བ། ལྷ་རྫས་ཀྱི་གོས་
ཀྱིས་མགུལ་པ་བཅིངས་པ། དཔག་བསམ་གྱི་ཤིང་གིས་ཁ་བརྒྱན་པ། ནང་ཆུ་དང་བཅུད་སྣ་ཚོགས་ཀྱིས་ཡོངས་སུ་གང་བའི་བུམ་པའི་སྟེང་དུ། པཾ་
ལས་པདྨ་དང་ཨ་ལས་ཟླ་བའི་དཀྱིལ་འཁོར་གྱི་སྟེང་དུ་ཧཱུཾ་ཡིག་དཀར་པོ་ཞེས་སོགས་ཀྱིས་མཆོད་རྟེན་ལྷ་དགུ་དང་བཅས་པ་བསྐྱེད་པ་ནས། གཙུག་ཏོར་རྣམ་པར་
རྒྱལ་མའི་དཀྱིལ་འཁོར་ལ་སངས་རྒྱས་དང་བྱང་ཆུབ་སེམས་དཔའི་ཚོགས་ཀྱིས་བསྐོར་བ་ཨོཾ་བཛྲ་ས་མཱ་ཛ༔ ཞེས་པའི་བར་གོང་བཞིན་བྱས་ལ། ཏིང་ཤག་
བརྡུང་ཞིང་། མ་ལུས་སེམས་ཅན་ཀུན་གྱི་མགོན་གྱུར་ཅིང་། །ཞེས་སོགས་གློ་ཀ་གསུམ་གྱི་མཐར། ཨོཾ་སརྦ་ཏ་ཐཱ་ག་ཏ་ཨུཥྞཱིཥ་བི་ཛ་ཡ་ས་པ་རི་ཝཱ་ར་ཨོཾ་བཛྲ་

ས་མཱ་ཛཿ ཞེས་པས་སྤྱན་དྲང་། བདག་བསྐྱེད་ཀྱི་སྐབས་ལྟར་མཆོད་ལ་བསྟིམ། དབང་ལྷ་སྤྱན་དྲངས། མཆོད་ལ། དེ་བཞིན་གཤེགས་པ་ཐམས་ཅད་ཀྱིས་འདི་ལ་
མངོན་པར་དབང་བསྐུར་བ་སྩལ་དུ་གསོལ། ཞེས་གསོལ་བ་གདབ། དབང་བསྐུར་རྒྱས་གདབ་གོང་བཞིན་བྱ། སྤོས་དང་མར་མེ་ལ་སོགས་པ་སྤར་ལ་མཆོད་པ་བྱིན
གྱིས་བརླབ། ཐལ་མོ་སྦྱར་ཏེ། འཇིག་རྟེན་ཁམས་ནི་དཔག་མེད་ན། །མཆོད་ཡོན་ཇི་སྙེད་ཡོད་པ་རྣམས། །སངས་རྒྱས་སྲས་དང་བཅས་ལ་འབུལ། །ཚེ་
དང་ཡེ་ཤེས་དངོས་གྲུབ་སྩོལ། །ཨོཾ་སརྦ་ཏ་ཐཱ་ག་ཏ་ཨུཥྞཱིཥབི་ཛ་ཡ་ས་པ་རི་ཝཱ་ར་ཨརྒྷཾ་པྲ་ཏཱིཙྪ་སྭཱཧཱ། དེ་བཞིན་དུ་ཞབས་བསིལ་སོགས་པ་ཚིགས་བཅད་དང་
སྔགས་འདོན་པ་བསྒྱུར་ཏེ། ཤབྡའི་ཚོ་རོལ་ཆེན་བྱ། གདུགས་མཆོག་ཇི་སྙེད། ཚྭ་ཏྲཾ་ཀ། བ་དན་ཇི་སྙེད། པ་ཏཾ་ཀ་སྤྲོ་ན། ལྡ་ལྡི་ཇི་སྙེད། པ་ཌ་ད་མ་པྲ

༄༅། །ཏཱིཙྪ་སྭཱཧཱ། ཞེས་པས་མཆོད། བསྟོད་པ་རྒྱས་པ་གང་ཤེས་ཀྱིས་བསྟོད། ཐུགས་ཀའི་སྣ་ཚོགས་རྡོ་རྗེའི་ནང་གི་དམིགས་པ་གོང་བཞིན་གསལ་
བཏབ་ལ། ལེགས་སོ་སྟེར་བའི་ཕྱག་རྒྱས་མེ་ཏོག་བཟུང་སྟེ། གཟུངས་རིང་ཚར་གཅིག་བཏོན་ནས་སྭཱཧཱའི་ཚེ་མེ་ཏོག་དེ་མདུན་བསྐྱེད་ལ་གཏོར། མཆོད་འབུལ་གྱི་ཚིགས་བཅད་དོར་
ལ༑ ཨོཾ་སརྦ་ཏ་ཐཱ་ག་ཏ་སོགས་རེ་རེའི་འགོར་སྦྱར་བའི་མཆོད་ཡོན་ནས་བ་དན་ནམ་ལྡ་ལྡིའི་བར་གྱིས་མཆོད། དཔལ་ལྡན་ལྷ་མོ་སོགས་བློཀ་གཅིག་གིས་བསྟོད། བཅོམ་
ལྡན་འདས་མ་འཁོར་དང་བཅས་པའི་སྐུ་ལས་བདུད་རྩིའི་ཆུ་རྒྱུན་བབ་པས་འོག་གི་བུམ་པ་ཡོངས་སུ་གང་བར་གྱུར། ཅེས་བརྗོད་ཅིང་བསམས་ལ། ཨོཾ་ན་
མོ་ཞེས་ནམ་བརྗོད་པའི་ཚེ་ཐལ་མོ་སྦྱར་ཏེ་མགོ་དུད་པའི་སྒོ་ནས་ཕྱག་བྱས་པར་བསམ་ཞིང་། གཟུངས་རིང་ཚར་བཅུ་རེ་བཏོན་པའི་རྗེས་སུ་གོང་ལྟར་གྱི་མཆོད་བསྟོད་རེ་བྱ། དེ་ཡང་རྣལ་

འབྱོར་པ་བཅུར་ལངས་པ་ཡོད་ན་དེ་འདྲ་བ་ཚན་པ་བཅུ་བྱ་ཞིང་། དེ་བས་མང་བའམ་ཉུང་བ་ཡོད་ན། དེའི་གྲངས་ཀྱི་རྩིས་བཏང་བའི་གཟུངས་སྟོང་འགྲོ་ངེས་དང་། བར་བར་དུ་མཆོད་
བསྟོད་བྱ། ཕྱེད་ལྷག་ཙམ་སོང་བ་ན། གཟུངས་བཟླ་བཞིན་པའི་སྒོ་ནས་བསྐོར་བ་སྟོང་ཡང་འགྲུབ་པར་བྱ་ཞིང་། མཆོད་བསྟོད་བྱེད་པའི་ཚེ་རང་གི་གནས་སུ་འཁོད་ལ་བྱ། གཏོར་མ་
སྟོང་ནི་རྣལ་འབྱོར་པ་ཇི་ལྟར་རིགས་པ་ཞིག་གིས་ཕྱི་རོལ་དུ་རིན་པོ་ཆེའི་སྣོད་མང་ཉུང་ཅི་རིགས་པར་ཟན་རིལ་སྟོང་བས་མི་ཉུང་བ་བཤམས་ལ་ཆུ་དང་སྦྱར་ཏེ། བཛྲ་ཨ་མྲྀ་ཏས་
བསང་། སྭ་བྷཱ་ཝས་སྦྱངས། སྟོང་པའི་ངང་ལས་རིན་པོ་ཆེ་ལས་གྲུབ་པའི་སྣོད་ཡངས་ཤིང་རྒྱ་ཆེ་བའི་ནང་དུ་གཏོར་མ་ཁ་དོག་དྲི་རོ་ནུས་པ་ཕུན་སུམ་
ཚོགས་པ་ཡེ་ཤེས་ཀྱི་བདུད་རྩིའི་རྒྱ་མཚོ་ཆེན་པོར་གྱུར། ཨོཾ་ཨཱཿ ཧཱུྃ་ལན་གསུམ་གྱིས་བྱིན་གྱིས་བརླབས་ལ། ཨ་ཀཱ་རོ་འབའ་ཞིག་སྟོང་གིས་འཁོར་འདས་ཀྱི་མགྲོན་

༄༅། །ཐམས་ཅད་ལ་དམིགས་ནས་བཏང་། འཕགས་པ་རྣམས་མཉེས་ཤིང་རིགས་དྲུག་རྣམས་ཆོས་དང་ཟང་ཟིང་གི་ཚིམས་པར་
བསམ༑ རྣལ་འབྱོར་པ་མང་ཉུང་གི་བྱེ་བྲག་གིས། སྔགས་བརྒྱའམ་བཅུ་ལ་སོགས་པའི་མཚམས་སུ། ཏིང་ཤག་བརྡུང་ཞིང་། མཆོད་སྦྱིན་གཏོར་མ་དམ་པ་འདིས། །
འཕགས་པའི་ཚོགས་རྣམས་མཉེས་གྱུར་ཅིག །དམ་ཅན་ཐུགས་དམ་སྐོང་གྱུར་ཅིག །རིགས་དྲུག་གཏོར་མས་ཚིམ་གྱུར་ནས། །ལན་ཆགས་བུ་ལོན་
ཁྱེར་བ་དང་། །བླ་མེད་བྱང་ཆུབ་མྱུར་ཐོབ་ཤོག །ཅེས་བརྗོད་དོ། །གསུམ་པ་གཏོར་མ་འབུལ་བ་ནི། དཀྱིལ་འཁོར་གྱི་མཐའི་གཏོར་མ་རྣམས་གོང་ལྟར་བྱིན་གྱིས་བརླབས་
ལ། དང་པོ་གཟུངས་ཀྱི་མཐར་ཨ་ཀཱ་རོ་ལན་གསུམ་བཏགས་པས་དབུལ། བདག་བསྐྱེད་ཀྱི་སྐབས་ལྟར་མཆོད་བསྟོད་བསྡུས་པ་བྱས་ལ། བཅོམ་ལྡན་འདས་མ་བདག་དང་

སེམས་ཅན་ཐམས་ཅད་ལ་མཆོག་དང་ཐུན་མོང་གི་དངོས་གྲུབ་མ་ལུས་པ་སྩལ་དུ་གསོལ། ཞེས་གསོལ་བ་གདབ། གཏོར་མ་གཞན་གསུམ་ཆ་གསུམ་གྱི་ཆོ་གས་
བཏང་ངོ༌། །གསུམ་པ་རྗེས་ནི། མཆོད་པ་རྣམས་ཁ་གསོས་ལ་བྱིན་གྱིས་བརླབ། མཆོད་ཡོན་ཕལ་ཆེར་མཆོད་ཡོན་བླ་རེ་དང་། །མཆོད་ཡོན་བཀོད་པའི་འོད་ཟེར་
རབ་བཀྱེ་ཞིང་། །མཆོད་ཡོན་སྣ་ཚོགས་ཀུན་ཏུ་བཀྲམ་བྱས་ནས། །བདག་ཉིད་ཆེན་པོ་རྣམ་པར་རྒྱལ་མ་མཆོད། །ཨོཾ་སརྦ་ཏ་ཐཱ་ག་ཏ་སོགས་སྔོན་དུ་འགྲོ་
བའི་ཨརྒྷཾ་པྲ་ཏཱིཙྪ་སྭཱཧཱ་དེ་བཞིན་དུ་ཞབས་བསིལ་ནས་བརྩམས་ཏེ། གདུགས་མཆོག་དང་། བ་དན་དང་། སྤྲོ་ན། ལྔ་ལྡིའི་བར་དུ་འདོན་པ་བསྒྱུར་ལ་སོ་སོའི་སྔགས་དང་ཕྱག་རྒྱ་
དང་བཅས་པས་མཆོད། ལངས་ཏེ་ཕྱག་འཚལ་ཞིང་། དཔལ་མོ་གང་ཞིག་སོགས་ནས། གཙུག་ཏོར་སྤྲུལ་བའི་སྐུ་ལ་ཕྱག་འཚལ་ལོ། །ཞེས་པའི་བར་གྱིས་

༄༅། །བསྟོད། སླར་ཙོག་པུར་འདུག་ནས་བློ་ཀ་རེ་རེའི་མཚམས་སུ་མེ་ཏོག་འཐོར་ཞིང་། བདག་གིས་བཅོམ་ལྡན་སོགས་ནས། ཚེ་ཡི་དབུལ་བ་
སེལ་གྱུར་ཅིག །ཅེས་པའི་བར་གྱིས་འདོད་དོན་ཞུས་ལ། མེ་ཏོག་དང་བཅས་པས་ཐལ་མོ་སྦྱར་ཏེ། རྡོ་རྗེ་སེམས་དཔའི་ཡིག་བརྒྱ་ལན་གསུམ་གྱི་མཐར། མ་འབྱོར་པ་དང་
སོགས་ཀྱིས་བཟོད་པར་གསོལ། ཕྱོགས་བཅུ་ན་བཞུགས་པའི་སངས་རྒྱས་དང་བྱང་ཆུབ་སེམས་དཔའ་ཐམས་ཅད་བདག་ལ་དགོངས་སུ་གསོལ། ཇི་སྲིད་
ནམ་མཁའི་མཐའ་དང་མཉམ་པའི་སེམས་ཅན་ཐམས་ཅད་མི་གནས་པའི་མྱ་ངན་ལས་འདས་པའི་ས་ལ་མ་བཞག་གི་བར་དུ་རྒྱལ་བ་རྣམས་མྱ་ངན་ལས་
མི་འདའ་བར་བརྟན་པར་བཞུགས་སུ་གསོལ། བྱེ་བྲག་ཏུ་ཡང་ཆོས་སྐུའི་མཆོད་རྟེན་འདི་ཉིད་ལ་བསྐྱེད་ཅིང་སྤྱན་དྲངས་པའི་ལྷ་ཚོགས་ཐམས་ཅད་འབྱུང་

བ་བཞིའི་གནོད་པས་མ་ཞིག་གི་བར་དུ་བརྟན་པར་བཞུགས་སུ་གསོལ། བརྟན་པར་བཞུགས་ནས་བདག་དང་སེམས་ཅན་ཐམས་ཅད་ལ་མཆོག་དང་ཐུན་
མོང་གི་དངོས་གྲུབ་མ་ལུས་པ་སྩལ་དུ་གསོལ། ཨོཾ་སུ་པྲ་ཏིཥྛ་བཛྲ་ཡེ་སྭཱཧཱ། ཞེས་བརྗོད་ཅིང་མཆོད་རྟེན་ལ་མེ་ཏོག་གཏོར། དཀར་གསུམ་གྱི་དགའ་སྟོན་ལ་ལོངས་
སྤྱད༑ དགེ་བ་བསྔོ་ཞིང་བཀྲ་ཤིས་དང་རོལ་མོ་བྱ། མཆོད་རྟེན་བཀུར་སྟི་དང་བཅས་ཏེ་དབེན་པར་བཞུགས་སུ་གསོལ། བུམ་པའི་ཆུས་རང་གཞན་ལ་ཕན་གདགས་པར་
བྱའོ།། ༈ །རྗེས་གནང་གི་ཆོ་ག་ནི་དབེན་པར་མཎྜལ་ལ་དྲི་བཟང་གི་ཐིག་ལེ་བྱ། ལྷ་ཡི་བཀོད་པ་དང་མཐུན་པའི་ཚོམ་བུ་བཀོད། ལྷའི་བུ་གཉིས་གཙོ་མོའི་ཉེ་ལོགས་སུ་བྱ། ཆུ་
གཉིས་སྔོན་འགྲོའི་ཉེར་སྤྱོད། དཀར་གཏོར་གཅིག སློབ་དཔོན་གྱི་མདུན་དུ་ཏིང་ཤག མེ་ཏོག ལོགས་ཤིག་ཏུ་མཎྜལ་མེ་ཏོག་དང་བཅས་པ་རྣམས་བཤམ། སློབ་དཔོན་གྱིས་མཆོད་

༄༅། །པ་བྱིན་རླབས་དང་བདག་བསྐྱེད་གོང་བཞིན་བྱ། ཚོམ་བུ་བསང་སྦྱང་། མཆོད་རྟེན་གྱི་ནང་དུ་ལྷ་དགུ་མདུན་བསྐྱེད་ཀྱི་ཚུལ་དུ་བསྐྱེད། ཡན་ལག་
བཞི་རྫོགས་སུ་བྱ། མཆོད་བསྟོད་རྒྱས་བསྡུས་གང་རིགས་བྱས་ལ་གཏོར་མ་ཕུལ། ཐུགས་ཀའི་སྣ་ཚོགས་རྡོ་རྗེའི་བྷྲཱུྃ་གྱི་མཐར་སློབ་མ་རྣམས་བསམས་ལ་སྔར་གྱི་དམིགས་པ་དང་བཅས་
པས་བཟླས་པར་བྱ། སློབ་མ་རྣམས་ཁྲུས་དང་ཕྱག་བྱས་ནས་སྙེམས་པ་མེ་ཏོག་དང་བཅས་ཏེ་འཁོད་པ་ལ། སློབ་དཔོན་གྱིས་ཟང་ཟིང་མེད་པའི་བྱམས་པ་དང་འཁོར་བ་ལས་སྒྲོལ་འདོད་
ཀྱི་སྙིང་རྗེ་ཆེན་པོ་སྔོན་དུ་འགྲོ་བས། སེམས་ཅན་ཐམས་ཅད་ཀྱི་དོན་དུ་བླ་ན་མེད་པ་ཡང་དག་པར་རྫོགས་པའི་སངས་རྒྱས་ཀྱི་གོ་འཕང་ཐོབ་པར་བྱ། དེའི་ཆེད་
དུ་རྗེས་སུ་གནང་བ་ཟབ་མོ་ཉན་ལ་དོན་ཉམས་སུ་བླང་བར་བགྱིའོ། །སྙམ་པའི་བྱང་ཆུབ་ཀྱི་མཆོག་ཏུ་ཐུགས་བསྐྱེད་པ་གསལ་བཏབ་ནས་གསན་

འཚལ༑ དེ་ལ་འཇུག་སྒོ་མང་དུ་ཡོད་པ་ལས། འདིར་ངན་འགྲོ་ཐམས་ཅད་ཡོངས་སུ་སྦྱོང་བའི་གཙུག་ཏོར་རྣམ་པར་རྒྱལ་མའི་རྟོག་པའི་དོན། ཛེ་ཏཱ་རི་
དགྲ་ལས་རྣམ་པར་རྒྱལ་བའི་ཞལ་སྔ་ནས་བདག་བསྐྱེད་དང་བཅས་པའི་ལྷ་དགུའི་སྒྲུབ་པའི་ཐབས་སུ་བཀྲལ་བའི་རྗེས་སུ་འབྲངས་ནས། བཅོམ་ལྡན་
འདས་མ་འཁོར་དང་བཅས་པའི་རྗེས་སུ་གནང་བ་བསྒྲུབ་པ་ལ་སློབ་དཔོན་གྱིས་བགྱི་བར་འོས་པ་ཐམས་ཅད་གྲུབ་ཟིན་པ་ཡིན། ཁྱེད་རང་གི་ངོ་སྐལ་དུ་
གྱུར་པ་ལ། སློབ་དཔོན་ལ་བཅོམ་ལྡན་འདས་མ་དང་ཐ་མི་དད་སྙམ་པའི་མོས་གུས་དང་བཅས་པས། རྗེས་གནང་ཞུ་བའི་ཡོན་དུ་མཎྜལ་ཕུལ་ནས་མེ་
ཏོག་དང་བཅས་པའི་ཐལ་མོ་སྦྱར་ཏེ་གསོལ་བ་འདེབས་པའི་རྗེས་ཟློས་ལན་གསུམ་མཛོད། ཀུན་མཁྱེན་ཡེ་ཤེས་སོགས་ནས་བདག་ལ་གནང་བར་

༄༅།        །མཛོད། །ཅེས་པས་གསོལ་བ་བཏབ་ནས་རྒྱུད་དག་པའི་སླད་དུ་མདུན་གྱི་ནམ་མཁར་བླ་མ་དང་གཉིས་སུ་མེད་པའི་གཙུག་ཏོར་
རྣམ་པར་རྒྱལ་མ་ལྷ་དགུ་ལ་སངས་རྒྱས་དང་བྱང་ཆུབ་སེམས་དཔའི་ཚོགས་ཀྱིས་བསྐོར་བ་བཞུགས་པར་མོས་པ་བྱས་ཏེ། དེ་རྣམས་ཀྱི་སྤྱན་སྔར་བདག་
གཞན་གྱི་ཚེ་ཐོག་མ་མེད་པ་ནས་བསགས་པའི་སྡིག་པ་བཤགས་པ་ལ་སོགས་པའི་ཡན་ལག་བདུན་པ་བགྱི་སྙམ་པས་འདིའི་རྗེས་ཟློས་ལན་གསུམ་
མཛོད༑ དཀོན་མཆོག་གསུམ་ལ་སོགས་ནས་སངས་རྒྱས་འགྲུབ་པར་ཤོག །ཅེས་པས་རྒྱུད་དག་པར་བྱས་ནས། ཐུན་མོང་མ་ཡིན་པའི་གསོལ་བ་འདེབས་པའི་
རྗེས་ཟློས་ལན་གསུམ་མཛོད། དུས་གསུམ་སངས་རྒྱས་ཐམས་ཅད་ཀྱི་ངོ་བོ་དཔལ་ལྡན་བླ་མ་དམ་པས་བདག་ལ་བཅོམ་ལྡན་འདས་མ་གཙུག་ཏོར་རྣམ་

པར་རྒྱལ་མའི་སྐུ་གསུང་ཐུགས་ཀྱི་རྗེས་སུ་གནང་བ་སྩལ་དུ་གསོལ། ཞེས་པས་གསོལ་བ་འདེབས་པ་རྣམས་རྗེས་གནང་གི་སྔོན་འགྲོ་ཡིན། དངོས་
གཞི་ལ་ཐོག་མར་རྗེས་གནང་གི་གཞི་དགོད་པའི་སླད་དུ་དམིགས་པ་འདི་བཞིན་མཛོད། སློབ་དཔོན་གྱིས། ཨོཾ་ཤཱུ་ནྱ་ཏཱ་སོགས་ནས་ཧཾ་ཞེས་བརྗོད་པས་
ཁྱེད་རང་གི་ཚེ་ཐོག་མ་མེད་པ་ནས་བསགས་པའི་སྡིག་སྒྲིབ་བག་ཆགས་དང་བཅས་པ་དང་། རྣམ་སྨིན་གདོས་བཅས་ཤ་ཁྲག་གིས་བསྡུས་པའི་ཕུང་པོ་
ཁམས་དང་སྐྱེ་མཆེད་ཐམས་ཅད་མི་དམིགས་ཏེ་སྟོང་པ་ཉིད་དུ་གྱུར་པར་མོས་པ་མཛོད། སྟོང་པའི་ངང་ལས་པྃ་ལས་པདྨ་དང་ཨ་ལས་ཟླ་བའི་དཀྱིལ་
འཁོར་གྱི་སྟེང་དུ་བྷྲཱུྃ་ཡིག་དཀར་པོ་ཞེས་སོགས་ནས་སྐུ་ཁྲུས་གསོལ་བ་དང་བཅས་པ་ཞེས་པའི་བར་གྱིས་སློབ་མ་མཆོད་རྟེན་ལྷ་བསྐྱེད། སློབ་དཔོན་

༄༅།        །གྱི་ཐུགས་ཀ་ནས་འོད་ཟེར་འཕྲོས་པ། མདུན་བསྐྱེད་དང་ཕྱོགས་བཅུའི་སངས་རྒྱས་དང་བྱང་ཆུབ་སེམས་དཔའ་ཐམས་
ཅད་ཀྱི་ཐུགས་ཀར་ཕོག་པས་དེ་ཐམས་ཅད་ཀྱི་ཐུགས་ཀ་ནས་ཐུགས་གཉིས་སུ་མེད་པའི་ཡེ་ཤེས་ཀྱི་ངོ་བོ་ཡིན་པ་ལ་རྣམ་པ་གཙུག་ཏོར་རྣམ་པར་རྒྱལ་མའི་
དཀྱིལ་འཁོར་གྱི་ལྷ་ཚོགས་བསམ་གྱིས་མི་ཁྱབ་པ་སྤྱན་དྲངས་ཏེ། ཁྱེད་རང་གི་ལུས་ལ་ཐིམ་པས་རྒྱུད་བྱིན་གྱིས་བརླབ་པར་མོས་པ་མཛོད། ཛཿ ཧཱུྃ་བཾ་
ཧོ༔ ཨོཾ་བཛྲ་ཨཱ་ཝེ་ཤ་ཡ་ཨཿ ཨཱཿ ཞེས་ཡང་ཡང་བརྗོད་ཅིང་རོལ་མོ་བྱ། དེ་ལྟར་བྱས་པས་རྗེ་བཙུན་མའི་སྐུའི་བྱིན་རླབས་ཞུགས། ལུས་ཀྱི་སྒོ་ནས་
བསགས་པའི་སྡིག་སྒྲིབ་ཐམས་ཅད་བྱང་ཞིང་དག་པར་བྱས། ལུས་རྗེ་བཙུན་མའི་སྐུ་དང་ནུས་པ་མཉམ་པར་བྱིན་གྱིས་བརླབས་པ་ཡིན་སྙམ་དུ་མོས་པ་

མཛོད༑ རྗེས་སུ་བཟླས་པའི་ལུང་གི་སླད་དུ། སློབ་དཔོན་གྱི་ཐུགས་ཀའི་ཧཱུཾ་ཡིག་སྔགས་ཕྲེང་དང་བཅས་པ་ལས་སྔགས་ཕྲེང་གཉིས་པ་བྱུང་། སློབ་
དཔོན་གྱི་ཞལ་ནས་འཐོན། ཁྱེད་རང་གི་ཞལ་དུ་ཞུགས། ཐུགས་ཀར་ཟླ་བོའི་དཀྱིལ་འཁོར་གྱི་སྟེང་དུ་ཧཱུཾ་ཡིག་གི་མཐར་འཁོར་བར་མོས་པ་བྱས་ཏེ
འདིའི་རྗེས་ཟློས་མཛོད། སྔགས་རྣམས་ལན་གསུམ་གྱི་རྗེས་ཟློས་བྱར་གཞུག དེ་ལྟར་ལན་གསུམ་དུ་བཟླས་པས་དང་པོས་རྒྱུད་བྱིན་གྱིས་བརླབས། གཉིས་
པས་དབྱེར་མེད་དུ་བྱས། གསུམ་པས་བརྟན་པར་བྱས་པར་མོས་ཏེ། སློབ་དཔོན་ལ་མེ་ཏོག་གཏོར་ནས་འདིའི་རྗེས་ཟློས་མཛོད། བཅོམ་ལྡན་བདག་
གིས་བཟུང་ལགས་ཀྱི། །བཅོམ་ལྡན་བདག་ལ་བྱིན་གྱིས་རློབས། །ལན་གསུམ། དེ་ལྟར་གསོལ་བ་བཏབ་ནས། སློབ་དཔོན་གྱིས་ཀྱང་མེ་ཏོག་གི་ཕྲེང་

༄༅།        །བ་སྔགས་སུ་བྱས་ནས། ཁྱེད་རང་གི་སྤྱི་བོར་བཞག་སྟེ་བྱིན་གྱིས་བརླབས་པར་མོས་པ་མཛོད། བཅོམ་ལྡན་འདི་ལ་སྩལ་
ལགས་ཀྱིས། །བཅོམ་ལྡན་འདི་ལ་བྱིན་གྱིས་རློབས། །ཞེས་བརྗོད་ནས། དམ་བཅའ་བའི་ལུང་གི་སླད་དུ། དུས་ད་ནས་བཟུང་སྟེ་བྱང་ཆུབ་མ་ཐོབ་ཀྱི་
བར་དུ་གཙུག་ཏོར་རྣམ་པར་རྒྱལ་མའི་ལྷ་ཚོགས་ཡི་དམ་དུ་འཛིན་སྙམ་པས་འདིའི་རྗེས་ཟློས་མཛོད། སློབ་དཔོན་དགོངས་སུ་གསོལ། བདག་རིག་པ་
འཛིན་པ་མིང་འདི་ཞེས་བགྱི་བས་དུས་ད་ནས་བཟུང་སྟེ། ཇི་སྲིད་བྱང་ཆུབ་སྙིང་པོ་ལ་མཆིས་ཀྱི་བར་དུ། བཅོམ་ལྡན་འདས་མ་གཙུག་ཏོར་རྣམ་པར་
རྒྱལ་མ་ཡི་དམ་གྱི་ལྷར་བཟུང་བར་བགྱིའོ། །ལན་གསུམ། དེ་ལྟར་བྱས་པས་རྗེ་བཙུན་མའི་གསུང་གི་བྱིན་རླབས་ཞུགས། ངག་གི་སྒོ་ནས་བསགས་

པའི་སྡིག་སྒྲིབ་ཐམས་ཅད་བྱང་ཞིང་དག་པར་བྱས། ངག་རྗེ་བཙུན་མའི་གསུང་དང་ནུས་པ་མཉམ་པར་བྱིན་གྱིས་བརླབས་སྙམ་དུ་མོས་པ་མཛོད། བྱིན་
གྱིས་རླབས་པའི་ལུང་གི་སླད་དུ་དམིགས་པ་འདི་བཞིན་མཛོད། སློབ་དཔོན་གྱི་ཐུགས་ཀ་ནས་འོད་ཟེར་འཕྲོས་པ་མདུན་བསྐྱེད་ཀྱི་ཐུགས་ཀར་ཕོག་
པས༑ ཐུགས་རྒྱུད་བསྐུལ་ཏེ་ཐུགས་གཉིས་སུ་མེད་པའི་ཡེ་ཤེས་ཀྱི་ངོ་བོ་རྗེ་བཙུན་མ་འཁོར་དང་བཅས་པའི་སྐུ་མཐེབ་སོར་གྱི་ཚད་ཙམ་པ་རེ་ཐུགས་ཀ་
ནས་རྒྱང་གིས་བྱེ་ནས་བྱོན་པ་ཁྱེད་རང་གི་སྤྱི་བོ་ནས་ཐིམ་སྟེ། ཐུགས་ཀའི་ཧཱུཾ་ཡིག་དང་དབྱེར་མེད་དུ་གྱུར་པར་མོས་པ་མཛོད། དེའི་ངང་ནས་ཁྱེད་རང་
ལྷ་སྐུ་མཆོད་རྟེན་དང་བཅས་པ་ཐམས་ཅད་ཀྱང་འོད་ཟེར་གྱི་རྣམ་པར་གྱུར་ཏེ་ཐུགས་ཀའི་ཧཱུཾ་ཡིག་ལ་ཐིམ་ཞིང་། དེ་ཡང་ནམ་མཁའ་ལ་འཇའ་ཡལ་བ་ལྟ

༄༅།        །བུར་གྱུར་པ་ལ་བརྟེན་ནས་གཟུང་འཛིན་གཉིས་སྣང་ཐམས་ཅད་ཀྱིས་སྟོང་པའི་སྤྲོས་བྲལ་ནམ་མཁའ་ལྟ་བུའི་ཏིང་ངེ་འཛིན་
རྒྱུད་ལ་སྐྱེས་པར་མོས་ཏེ་ཅུང་ཟད་ཅིག་རྟོག་མེད་དུ་མཉམ་པར་ཞོག་མཛོད། སྤྲོ་ན་སློབ་མ་ལ་མེ་ཏོག་གཏོར་ཏེ། བཅོམ་ལྡན་འདས་མའི་བྱིན་རླབས་ནི། །
འདི་ལ་འགོ་བར་མཛད་དུ་གསོལ། །སྔགས་ཀྱི་དངོས་གྲུབ་སྩལ་དུ་གསོལ། །བརྟུལ་ཞུགས་བརྟན་པར་མཛད་དུ་གསོལ། །རྡོ་རྗེ་སློབ་མ་རྣམས་ཀྱི་
རྒྱུད་ལ་གཙུག་ཏོར་རྣམ་པར་རྒྱལ་མའི་ལྷ་ཚོགས་ཀྱི་སྐུ་གསུང་ཐུགས་ཡོན་ཏན་ཕྲིན་ལས་དང་བཅས་པའི་བྱིན་རླབས་མ་ལུས་པ་འཇུག་པར་གྱུར་
ཅིག དེ་ལྟར་བྱས་པས་རྗེ་བཙུན་མའི་ཐུགས་ཀྱི་བྱིན་རླབས་ཞུགས། སེམས་ཀྱི་སྒོ་ནས་བསགས་པའི་སྡིག་སྒྲིབ་ཐམས་ཅད་བྱང་ཞིང་དག་པར་

བྱས༑ སེམས་རྗེ་བཙུན་མའི་ཐུགས་དང་ནུས་པ་མཉམ་པར་བྱིན་གྱིས་བརླབས་སྙམ་དུ་མོས་པ་མཛོད་ཅེས་བརྗོད། གཙོ་བོས་མཎྜལ། དེང་ནས་སོགས་སྤྱི་
དང་མཐུན། མདུན་བསྐྱེད་ལ་མཆོད་བསྟོད་བྱས་ལ་བཟོད་པར་གསོལ་ཏེ་གཤེགས་སུ་གསོལ། དམ་ཚིག་པ་བསྡུས་ལ་དགེ་བ་བསྔོ་ཞིང་བཀྲ་ཤིས་བྱའོ། །འཕགས་མ་ངན་སོང་
ཐམས་ཅད་ཡོངས་སྦྱོང་བའི། །གཙུག་ཏོར་རྣམ་པར་རྒྱལ་བའི་སྒྲུབ་ཐབས་དང་། །སྟོང་མཆོད་རྗེས་གནང་ཆོ་གར་བཅས་པ་འདི། །ཁམས་གསུམ་
ཆོས་ཀྱི་རྒྱལ་པོ་ཨེ་ཝྃ་པ། །རཏྣ་ཝརྡྷའི་བཀའ་དྲིན་གྱིས་བསྐྱངས་པ། །ཤཱཀྱའི་བཙུན་པ་དཀོན་མཆོག་ལྷུན་གྲུབ་ཀྱིས། །སྐྱེས་ཆེན་སྔ་མའི་གསུང་རབ་
ལ་བརྟེན་ནས། །དོན་གཉེར་སློབ་མས་བསྐུལ་ངོར་རྒྱས་པར་བཀོད། །དགེ་དེས་ཕ་མས་གཙོ་བྱས་སྐྱེ་འགྲོ་ཀུན། །ངན་འགྲོ་ངན་དང་འཆི་བདག་ལས་

༄༅།        །རྒྱལ་ནས། །ཚེ་དཔལ་ཡེ་ཤེས་བསོད་ནམས་རབ་རྒྱས་ཏེ། །རྣམ་པར་རྒྱལ་མའི་གོ་འཕང་ཐོབ་གྱུར་ཅིག །ཅེས་པ་འདི་ནི་
ཆོས་ཀྱི་རྒྱལ་པོ་འཕགས་པ་རིན་པོ་ཆེ་དང་བདག་གི་བླ་མ་ས་ལོ་ཙཱ་བ་འཇམ་པའི་དབྱངས་ཀྱི་གསུང་རབ་ལ་གཞི་བྱས། གྲུབ་ཆེན་ཛེ་ཏཱ་རིའི་རྒྱ་གཞུང་ལ་སོགས་པའི་ཤེས་བྱེད་ཀྱི་ཁུངས་
རྣམ་པར་དག་པ་ལ་གཏུགས་ཏེ། ཕུར་བུ་ཞེས་པ་ས་ཕོ་སྤྲེའུའི་ལོ་རྒྱལ་གྱི་ཟླ་བའི་དཀར་ཕྱོགས་ལ་དཔལ་ཨེ་ཝཾ་ཆོས་ལྡན་དུ་བྲིས་པ་དགེ་ལེགས་མཆོག་ཏུ་གྱུར་ཅིག། ༈ །རྣམ་པར་
རྒྱལ་མའི་གཟུངས་བཞུགས།། ༈ ཨོ་ནཱ་མོ་བྷ་ག་ཝ་ཏེ། སརྦ་ཏྲཻ་ལོ་ཀྱ་པྲ་ཏི་བི་ཤིཤྚཱ་ཡ་བུདྡྷཱ་ཡ་ཏེ་ན་མཿ ཏདྱ་ཐཱ། ཨོཾ་བྷྲཱུྃ་བྷྲཱུྃ་བྷྲཱུྃ། ཤོདྷ་ཡ་ཤོདྷ་ཡ། བི་
ཤོདྷ་ཡ་བི་ཤོདྷ་ཡ། ཨ་ས་མ་ས་མནྟ་ཨ་ཝ་བྷཱ་ས་སྤ་ར་ཎ་ག་ཏི། ག་ག་ན་སྭ་བྷཱ་ཝ་བི་ཤུདྡྷེ། ཨ་བྷི་ཥིཉྩནྟུ་མཱཾ། སརྦ་ཏ་ཐཱ་ག་ཏཱཿ སུ་ག་ཏ་ཝ་ར་ཝ་ཙ་

ན༑ ཨ་མྲྀ་ཏ་ཨ་བྷི་ཥེ་ཀཻ་ར། མཧཱ་མུ་དྲཱ་མནྟྲ་པ་དཻཿ ཨཱ་ཧ་ར་ཨཱ་ཧ་ར། མ་མ་ཨཱ་ཡུསྶཾ་དྷཱ་ར་ཎི། ཤོདྷ་ཡ་ཤོདྷ་ཡ། བི་ཤོདྷ་ཡ་བི་ཤོདྷ་ཡ། ག་
ག་ན་སྭ་བྷཱ་ཝ་བི་ཤུདྡྷེ། ཨུཥྞཱི་ཥ་བི་ཛ་ཡ་པ་རི་ཤུདྡྷེ། ས་ཧ་སྲ་རསྨི་སཉྩོ་དི་ཏེ། སརྦ་ཏ་ཐཱ་ག་ཏེ་ཨ་ཝ་ལོ་ཀི་ནི། ཥཊྭཱ་པ་ར་མི་ཏཱ་པ་རི་པཱུ་ར་ཎི། སརྦ་
ཏ་ཐཱ་ག་ཏ་མཱ་ཏེ། ད་ཤ་བྷཱུ་མི་པྲ་ཏིཥྛི་ཏེ། སརྦ་ཏ་ཐཱ་ག་ཏ་ཧྲི་ད་ཡ་ཨ་དྷིཥྛ་ན་ཨ་དྷིཥྛི་ཏེ། མུ་དྲེ་མུ་དྲེ་མཧཱ་མུ་དྲེ། བཛྲ་ཀཱ་ཡ་སཾ་ཧ་ཏ་ན་པ་རི་
ཤུདྡྷེ། སརྦ་ཀརྨ་ཨཱ་ཝ་ར་ན་བི་ཤུདྡྷེ། པྲ་ཏི་ནི་ཝརྟ་ཡ་མ་མ་ཨཱ་ཡུར། བི་ཤུདྡྷེ་སརྦ་ཏ་ཐཱ་ག་ཏ་ས་མ་ཡ་ཨ་དྷིཥྛ་ན་ཨ་དྷིཥྛི་ཏེ། ཨོཾ་མུ་ནི་མུ་ནི་མཧཱ་མུ་
ནི༑ བི་མུ་ནི་བི་མུ་ནི་མཧཱ་བི་མུ་ནི། མ་ཏི་མ་ཏི་མཧཱ་མ་ཏི། མ་མ་ཏི་སུ་མ་ཏི་ཏ་ཐཱ་ཏཱ། བྷཱུ་ཏ་ཀོཊི་པ་རི་ཤུདྡྷེ། བི་སྤུ་ཊ་བུདྡྷི་ཤུདྡྷེ། ཧེ་ཧེ་ཛ་ཡ་ཛ་

༄༅།     །ཡ། བི་ཛ་ཡ་བི་ཛ་ཡ། སྨར་སྨར། སྤ་ར་སྤུ་ར།   སྤ་ར་ཡ་སྥཱ་ར་ཡ། སརྦ་བུདྡྷ་ཨ་དྷིཥྛཱ་ན་ཨ་དྷིཥྛི་ཏེ། ཤུདྡྷེ
ཤུདྡྷེ། བུདྡྷེ་བུདྡྷེ། བཛྲ་བཛྲ་མཧཱ་བཛྲ། སུ་བཛྲ་བཛྲ་གརྦྷེ། ཛ་ཡ་གརྦྷེ་བི་ཛ་ཡ་གཉྷེ། བཛྲ་ཛྭ་ལ་གརྦྷེ། བཛྲདྦྷ་ཝེ་བཛྲ་སམྦྷ་ཝེ། བཛྲེ་བཛྲི་
ཎི། བཛྲ་མྦྷ་ཝནྟུ། མ་མ་ཤ་རཱི་རཾ། སརྦ་སཏཱ་ནཉྩ་ཀཱ་ཡ་པ་རི་ཤུདྡྷི་རྦྷཝནྟུ། མེ་ས་དཱ་སརྦ་ག་ཏེ་པ་རི་ཤུདྡྷི་ཤྩ། སརྦ་ཏ་ཐཱ་ག་ཏ་ཤྩ།  མཱཾ་སརྦ་སཏྭཱཾ་
ཤྩ༑   ས་མཱ་ཤྭཱ་ས་ཡནྟུ། བུདྷྱ་བུདྷྱ། སིདྷྱི་སིདྷྱི། བོདྷ་ཡ་བོདྷ་ཡ། བི་བོདྷ་ཡ་བི་བོདྷ་ཡ། མོ་ཙ་ཡ་མོ་ཙ་ཡ། བི་མོ་ཙ་ཡ་བི་མོ་ཙ་ཡ། ཤོདྷ་ཡ་
ཤོདྷ་ཡ། བི་ཤོདྷ་ཡ་བི་ཤོདྷ་ཡ། ས་མནྟཱ་མོ་ཙ་ཡ་མོ་ཙ་ཡ། ས་མནྟཱ་རསྨི་པ་རི་ཤུདྡྷེ། སརྦ་ཏ་ཐཱ་ག་ཏ་ཧྲི་ད་ཡ་ཨ་དྷིཥྛན་ཨ་དྷིཥྛི་ཏེ། མུ་དྲེ་མུ་དྲེ་

མཧཱ་མུ་དྲེ། མཧཱ་མུ་དྷཱ་མནྟཱ་པ་དཻཿ སྭཱ་ཧཱ། ཨོཾ་བྷྲཱུྃ་སྭཱ་ཧཱ། ཨོཾ་ཨ་མྲྀ་ཏ་ཨཱ་ཡུརྡ་དེ་སྭཱ་ཧཱ། ཨོཾ་ཨ་མི་ཏེ། ཨ་མི་ཏོདྦྷ་ཝེ། ཨ་མི་ཏཱ་བི་ཀཱནྟེ། ཨ་
མི་ཏ་གཱ་ཏེ། ཨ་མི་ཏ་གཱ་མི་ནི། ཨ་མི་ཏ་ཨཱ་ཡུརྡ་དེ། ག་ག་ན་ཀཱིརྟི་ཀ་རེ། སརྦ་ཀླེ་ཤཀྵ་ཡཾ་ཀ་རཱི་ཡེ་སྭཱ་ཧཱ། ༈ །འཆི་མེད་དཔལ་སྦྱིན་མ་
བཞུགས། བཅོམ་ལྡན་འདས་གཙུག་ཏོར་རྣམ་པར་རྒྱལ་མ་ལ་བསྟོད་པ་འཆི་མེད་དཔལ་སྦྱིན་ཞེས་བྱ་བ། རྒྱལ་བ་ཚེ་དཔག་ཏུ་མེད་པ་ལ་ཕྱག་འཚལ་
ལོ༑ །དཔལ་མོ་གང་ཞིག་ཡིད་ལ་དྲན་ཙམ་གྱིས། །ཕུན་ཚོགས་ཚེ་ཡི་དངོས་གྲུབ་ཉེར་སྩོལ་ཞིང་། །འཆི་བདག་བདུད་ཀྱི་དགྲ་ལས་རྣམ་རྒྱལ་
བའི༑ །བདེ་གཤེགས་གཙུག་ཏོར་ཆེ་ལ་ཕྱག་འཚལ་ལོ། །སྣ་ཚོགས་ཁམས་ལས་གྲུབ་པའི་རིན་ཆེན་ཁྲི། །རྒྱ་ཆེན་ལྷུན་སྡུག་བཀོད་ལེགས་མཛེས་

༄༅།     །པའི་སྟེང་། །མི་མཐུན་ཕྱོགས་ལས་རྣམ་རྒྱལ་མཆོད་རྟེན་ཆེ། །ཆོས་སྐུའི་རང་བཞིན་ཅན་ལ་ཕྱག་འཚལ་ལོ། །དེ་
དབུས་འདབ་སྟོང་འདབ་མ་རྒྱས་པའི་རྩེར། །དྲི་མེད་མཚན་མོའི་མགོན་གྱི་དཀྱིལ་འཁོར་ལ། །འཆི་མེད་དབང་པོ་རྒྱལ་བ་ཚེ་དཔག་མེད། །རབ་
མཛེས་ལྷ་མོར་སྤྲུལ་ལ་ཕྱག་འཚལ་ལོ། །སྐྱོབ་པ་ཀུན་གྱིས་གཙུག་ཏོར་རྣམ་རྒྱལ་ཞེས། །རྒྱ་ཆེར་བསྔགས་པའི་བཅོམ་ལྡན་ཁྱོད་ཀྱི་སྐུ། །འོད་ཟེར་
སྟོང་གི་དྲྭ་བ་འཕྲོ་བ་ཡིས། །འཆི་མེད་དངོས་གྲུབ་སྩོལ་ལ༴ །སྟོན་ཟླ་རབ་རྒྱས་བྱེ་བ་འདུས་འདྲའི་སྐུ། །རྣམ་ཐར་རང་བཞིན་ཕྱག་གི་ཡལ་གས་
མཛེས༑ །སྐུ་གསུམ་ཞལ་མངའ་ཐབས་ཤེས་དག་པའི་ཞབས། །རྡོ་རྗེའི་སྐྱིལ་ཀྲུང་མཛད་ལ༴ །རྩ་ཞལ་ཀུནྡ་ལྟར་དཀར་འཛུམ་ཞིང་སྒེག །གཡས་

པ་བཙོ་མའི་གསེར་འདྲ་ཞི་བའི་ཞལ། །གཡོན་པ་དབང་སྔོན་མདོག་མཚུངས་ཅུང་ཟད་ཁྲོ། །ཀུན་ཀྱང་སྤྱན་གསུམ་ལྡན་ལ༴ །གཡས་པའི་ཕྱག་
རྣམས་སྣ་ཚོགས་རྡོ་རྗེ་དང་། །པད་དཀར་ལ་གནས་རྒྱལ་བ་འོད་དཔག་མེད། །འཆི་བདག་བདུད་ཀྱི་སྙིང་འབིགས་མཆོག་གི་མདའ། །མཆོག་སྦྱིན་
ཕྱག་རྒྱས་མཛེས་ལ༴ །རྡོ་རྗེ་ཞགས་པ་དང་བཅས་སྡིགས་མཛུབ་དང་། །རྒྱ་ཆེན་དངོས་གྲུབ་འགུགས་པའི་རིན་ཆེན་གཞུ། །མི་འཇིགས་སྦྱིན་དང་
བདུད་རྩིའི་བུམ་བཟང་རྣམས། །གཡོན་པའི་ཕྱག་གིས་འཛིན་ལ །སྲབ་འཇམ་རས་དཀར་བཟང་པོས་སྟོད་གཡོགས་ཤིང་། །རྨད་བྱུང་རིན་ཆེན་
རྒྱན་ཆས་ཡན་ལག་མཛེས། །སྣ་ཚོགས་མདོག་ཅན་མདངས་བཀྲ་དར་བཟང་གི། །ཤམ་ཐབས་མཛེས་པར་བྱས་ལ༴ །གཡས་ཕྱོགས་རི་བོང་འཛིན་

༄༅། །པའི་དཀྱིལ་འཁོར་ལ། །ཆུ་ཤེལ་མདོག་མཚུངས་འཕགས་པ་སྤྱན་རས་གཟིགས། །ཕྱག་གཡོན་རབ་ཏུ་རྒྱས་པའི་པདྨ་
བསྣམས། །ཞི་བས་འགྲོ་ཀུན་སྐྱོང་ལ༴ །གཡོན་ཕྱོགས་ཚ་ཟེར་རྒྱས་པའི་དཀྱིལ་འཁོར་ལ། །ནམ་མཁའི་མདོག་ཅན་རྒྱལ་སྲས་རྡོ་རྗེ་འཛིན། །ཕྱག་
གཡོན་ཨུཏྤལ་ལ་གནས་རྡོ་རྗེ་འཛིན། །དྲག་པོའི་བདུད་དཔུང་འཇོམས་ལ༴ །གཉིས་ཆར་མཉམ་པའི་སྟབས་ཀྱིས་ལེགས་བཞེངས་ཤིང་། །ཞལ་
གཅིག་ཕྱག་གཉིས་རིན་ཆེན་རྒྱན་གྱིས་སྤྲས། །སྣ་ཚོགས་དར་གྱི་སྨད་གཡོགས་མཛེས་པས་བརྒྱན། །གཡས་པས་རྔ་གཡབ་འཛིན་ལ༴ ཤར་དུ་
སྦྱིན་པའི་རང་བཞིན་མི་གཡོ་མགོན། །ཨུཏྤལ་མདོག་མཚུངས་མི་བཟད་རལ་གྲི་ཡིས། །ཕུང་པོའི་བདུད་རྣམས་མ་ལུས་འཇོམས་མཛད་ཅིང་། །

སྡུག་བསྔལ་ཞི་བར་མཛད་ལ༴ །ལྷོར་ནི་སྙན་སྨྲའི་རང་བཞིན་འདོད་རྒྱལ་ཆེ། །ཟར་མའི་མདོག་ཅན་རྡོ་རྗེ་ལྕགས་ཀྱུ་ཡིས། །འཆི་བདག་བདུད་ཀྱི་
སྙིང་ཀུན་དྲལ་མཛད་ཅིང་། །འགྲོ་ཀུན་དབང་དུ་སྡུད་ལ༴ །ནུབ་ཏུ་དོན་སྤྱོད་རང་བཞིན་དབྱུག་སྔོན་ཅན། །ཆར་སྤྲིན་མདོག་མཚུངས་རབ་གཟིགས་
དབྱིག་པ་ཡིས། །ཉོན་མོངས་བདུད་རྣམས་ཐལ་བར་རློག་བྱེད་ཅིང་། །དཔལ་འབྱོར་རྒྱས་པར་མཛད་ལ༴ །བྱང་དུ་དོན་མཐུན་རང་བཞིན་སྟོབས་པོ་
ཆེ༑ །བུང་བའི་མདོག་ཅན་རབ་འབར་རྡོ་རྗེ་ཡིས། །ལྷ་བུ་གཞོན་ནུའི་བདུད་རྣམས་འདུལ་མཛད་ཅིང་། །གདུག་ཅན་དྲག་པོ་འདུལ་ལ༴ །ཀུན་ཀྱང་
པདྨ་ཉི་མའི་དཀྱིལ་འཁོར་ལ། །ཞལ་གཅིག་ཕྱག་གཉིས་སྤྱན་གསུམ་སྡང་མིག་གཡོ། །སྒེག་པའི་ལུས་ཅན་གཡོན་བརྐྱང་བརྗིད་བག་ཅན། །ཁྲོས་

༄༅།     །།པས་བགེགས་ཀུན་འཇོམས་ལ །མཐོན་མཐིང་ལྟར་ནག་དབུ་སྐྲ་གྱེན་བརྫེས་ཤིང་། །ཀླུ་ཆེན་བརྒྱད་དང་རིན་ཆེན་རྒྱན་
ཆས་སྤྲས། །སྟག་ལྤགས་གསར་པའི་ཤམ་ཐབས་མཛེས་པ་ཅན། །ཕྱག་གཡོན་སྡིག་མཛུབ་མཛད་ལ །ནམ་མཁའི་ཁམས་ན་དྲི་དང་བདུག་སྤོས་
དང་༑ །སྤེལ་ལེགས་མེ་ཏོག་ཕྲེང་བ་ལེགས་འཛིན་པའི། །གཙང་མའི་རིགས་ཀྱི་ལྷ་བུ་མཛེས་པའི་ཚོགས། །རབ་འབྱམས་མཆོད་པས་མཆོད་ལ །
རིན་ཆེན་གདུགས་མཆོག་ཐོགས་པ་ལྷ་ཡི་རྗེ། །བརྒྱ་བྱིན་བགྲང་ཡས་འཁོར་ཚོགས་དང་བཅས་པ། །བསོད་ནམས་སྤྲིན་གྱི་དབུས་སུ་ལེགས་གནས་
ནས་༑ །བསྟོད་པའི་འབྲུག་སྒྲ་སྒྲོགས་ལ༴ །གང་གི་རང་བཞིན་མཁའ་ལྟར་རྣམ་དག་པས། །སྣ་ཚོགས་སྤྲོས་པའི་དྲྭ་བ་མཐར་མཛད་ཅིང་། །ཟག་

མེད་ཡོན་ཏན་ཕུང་པོའི་གཞི་གྱུར་པ། །གཙུག་ཏོར་ཆོས་ཀྱི་སྐུ་ལ༴ །འོག་མིན་ལ་སོགས་དག་པའི་ཞིང་ཁམས་སུ། །ཡིད་འོང་མཚན་དཔེས་རབ་
མཛེས་མཆོག་གི་སྐུས། །གདུལ་བྱ་དག་པའི་བསམ་པ་ཚིམ་མཛད་པ། །གཙུག་ཏོར་ལོངས་སྤྱོད་རྫོགས་ལ༴ །བསམ་ཡས་གདུལ་བྱའི་བསམ་པ་ཇི་
བཞིན་དུ། །སྣ་ཚོགས་གཟུགས་དང་དམ་ཆོས་སྣ་ཚོགས་ཀྱིས། །འགྲོ་བའི་རེ་འདོད་ཡོངས་སུ་རྫོགས་མཛད་པ། །གཙུག་ཏོར་སྤྲུལ་པའི་སྐུ་ལ་ཕྱག་
འཚལ་ལོ། །བདག་གིས་བཅོམ་ལྡན་ཁྱོད་སྐུ་ལེགས་བསྒོམས་ཤིང་། །མཐུ་ཆེན་གཟུངས་སྔགས་འབད་པས་བཟླས་པ་དང་། །གུས་པས་མཆོད་ཅིང་
གསོལ་བ་བཏབ་པའི་མཐུས། །འདོད་དོན་ཆོས་བཞིན་གྲུབ་པར་མཛད་དུ་གསོལ། །མཐའ་ཡས་འགྲོ་བ་བདག་དང་བཅས་རྣམས་ལ། །མི་བཟད་

༄༅། །འཇིགས་དང་སྡུག་བསྔལ་འབྱུང་བའི་རྒྱུ། །ལས་དང་ཉོན་མོངས་སྟོབས་ལྡན་ལས་བྱུང་བའི། །སྡིག་པ་ཐམས་ཅད་ཞི་
བར་མཛད་དུ་གསོལ། །སྔོན་གྱི་ལས་དང་འཕྲལ་རྐྱེན་ལས་བྱུང་བའི། །དགྲ་དང་ཆོམ་རྐུན་གདོལ་པས་གཙེས་པ་དང་། །གཅན་གཟན་འཇིགས་དང་
ཕ་རོལ་དམག་ཚོགས་སོགས། །མི་མཐུན་ཕྱོགས་ཀུན་ཞི་བར༴ །བཞི་བརྒྱ་རྩ་བཞིའི་ནད་དང་རིམས་ཀུན་དང་། །བགེགས་རིགས་བརྒྱད་ཁྲི་གདོན་
ཆེན་བཅོ་ལྔ་སོགས། །ལུས་སྲོག་དགེ་ལ་བར་དུ་གཅོད་པ་ཡི། །འབྱུང་པོའི་གནོད་པ་ཞི་བར༴ །སྐར་མདའ་ལྟུང་དང་ས་གཡོའི་འཇིགས་པ་དང་། །
བྱད་སྟེམས་མཐུ་དང་ཐོག་ཆེན་འབེབས་པ་སོགས། །མི་དང་མི་མ་ཡིན་གྱི་གནོད་པ་དང་། །ཉེར་འཚེ་ཐམས་ཅད་ཞི་བར །གློ་བུར་ཡེ་འདྲོག་གནོད་

པ་མ་ལུས་དང་། །དུག་དང་སྦྱར་དུག་ཁ་ཟས་མ་ཞུ་དང་། །འཁོན་དང་ཉམས་གྲིབ་འབགས་དང་མི་གཙང་སོགས། །དྲི་མ་ཐམས་ཅད་ཞི་བར༴ །དེ་
ལྟར་ཕྱི་ནང་ལུས་སེམས་སྡུག་བསྔལ་ཀུན། །རང་གི་ལས་ལས་བྱུང་མོད་དེ་ལྟར་ནའང་། །དབང་དང་སྟོབས་བཅུ་བརྙེས་པ་ཁྱོད་ཀྱི་མཐུས། །སྡུག་
བསྔལ་མཐའ་དག་ཞི་བར༴ །ཁྱོད་ཀྱིས་བདག་གི་སྡུག་བསྔལ་ཟིལ་མནན་ཅིང་། །བདེ་བའི་ལས་འབྲས་བཟང་པོའི་གསོས་བཏབ་ནས། །ཡང་དག་
བདེ་བ་ཆེན་པོའི་ཏིང་འཛིན་གྱིས། །ལས་དང་ཉོན་མོངས་ཞི་བར༴ །སྔོན་དུས་འཁོར་བར་ལན་མང་འཁོར་བའི་ཚེ། །གཞན་སྲོག་བཅད་དང་འཚོ་བ་
འཕྲོག་པ་སོགས། །ཚེ་ཐུང་འགྱུར་བའི་ལས་སྒྲིབ་ཅི་བསགས་པ། །དེ་ཀུན་བྱང་ཞིང་དག་པར༴ །ཁྱད་པར་ཚེ་འདིར་ལས་དང་བསོད་ནམས་ཚེ། །

༄༅།     །།རྒུད་ཅིང་ཉམས་པའི་སྡུག་བསྔལ་རྒྱུ་བཅས་ཀུན། །ཁྱོད་ཀྱིས་འཆི་མེད་བདུད་རྩིའི་ཆུ་རྒྱུན་གྱིས། །དེ་ཀུན་བྱང་ཞིང་བཀྲུ་
བར་མཛད༴ །ཕུན་ཚོགས་ཕན་བདེ་འབྱུང་བའི་སྒོ་གཅིག་པུ། །རྒྱལ་བའི་བསྟན་པ་ཆོས་ཀྱིས་ཟུང་བའི་ཕྱིར། །ཚེ་དང་བསོད་ནམས་རྣམ་དག་ལས་
བཟང་རྣམས། །ཡར་ངོའི་ཟླ་ལྟར་རྒྱས་པར །དུས་མིན་འཆི་བའི་དགྲ་ལས་རྣམ་རྒྱལ་ཞིང་། །ཚུལ་ཁྲིམས་དག་པའི་ལུས་བཟང་ཡུན་རིང་འཚོ། །
ཁ་དོག་རྒྱས་ཤིང་དམ་ཆོས་སྤྱོད་པ་དང་། །ཚེ་གྲངས་དཔག་མེད་རྒྱས་པར །དཀོན་མཆོག་རྫས་དང་གཞན་ལས་འཕྲོག་པ་སོགས། །མ་དག་ལོག་
པའི་འཚོ་བ་ཀུན་སྤངས་ནས། །སྡིག་མེད་ཆོས་དང་མཐུན་པའི་ཁ་ཟས་ཀྱིས། །ལུས་ཀྱི་ཟོ་མདོག་རྒྱས་པར །ནད་དང་གནོད་པ་དགའ་མགུ་སྤྱོད་པ་

དང་༑ །ཚེ་ཡི་བར་དུ་གཅོད་པ་ཀུན་ཞི་ནས། །བཤད་སྒྲུབ་བྱ་བས་ཉིན་མཚན་འདའ་བ་སོགས། །རྣམ་དཀར་ཕྲིན་ལས་རྒྱས་པར་མཛད་དུ་གསོལ། །
བདག་སོགས་གདུལ་བྱར་གྱུར་པ་ཐམས་ཅད་ཀྱང་། །ལས་འབྲས་ལྷུར་ལེན་གསུང་རབ་དོན་ལ་མཁས། །ཚུལ་ཁྲིམས་དག་ཅིང་ཐོས་ལ་མངོན་བརྩོན་
པས༑ །ཐུབ་བསྟན་ཕྱོགས་བཅུར་རྒྱས་པར་མཛད་དུ་གསོལ། །དེ་ལྟར་བསྟོད་ཅིང་གསོལ་བ་བཏབ་པའི་མཐུས། །ཉིད་ཐུགས་འཆི་མེད་དབང་པོའི་
བང་མཛོད་ལས། །རྨད་བྱུང་བློ་དང་ཚེ་ཡི་ནོར་བླངས་ནས། །འགྲོ་བ་ཚེ་ཡི་དབུལ་བ་སེལ་གྱུར་ཅིག །དེ་བཞིན་གཤེགས་པའི་གཙུག་ཏོར་རྣམ་པར་རྒྱལ་མ་ལ་
བསྟོད་ཅིང་གསོལ་བ་འདེབས་པའི་ཚིགས་སུ་བཅད་པ་སུམ་ཅུ་སོ་དགུ་པོ་འདི་ནི་ཤཱཀྱའི་དགེ་སློང་ཀུན་དགའ་བཟང་པོས། རང་གི་འདོད་པའི་དོན་ཞུ་བའི་ཕྱིར་དུ་ཟིལ་གནོན་གྱི་ལོ་དབོ་ཟླ་

༄༅།     །།བའི་ཚེས་བཅོ་ལྔ་ལ་དཔལ་ས་སྐྱའི་ཆོས་གྲྭ་ཆེན་པོར་སྦྱར་བའོ།། ༈ །གཙུག་ཏོར་རྣམ་པར་རྒྱལ་མའི་བླ་མའི་བརྒྱུད་པའི་གསོལ་འདེབས་
བཞུགས། ཨོཾ་སྭཱ་སྟི། བསྟན་པའི་བདག་པོ་སྟོན་པ་ཤཱཀྱའི་ཏོག །བདུད་དཔུང་ཚར་གཅོད་གསང་བདག་རྡོ་རྗེ་འཛིན། །མི་མཐུན་ཕྱོགས་ལས་རྣམ་
རྒྱལ་ཛེ་ཏཱ་རི། །རྡོ་རྗེ་གདན་པ་རྣམས་ལ་ཕྱག་འཚལ་ལོ། །འགྲོ་བའི་རེ་སྐོང་དོན་ཡོད་རྡོ་རྗེ་དང་། །སྐད་གཉིས་སྨྲ་བ་རིན་ཆེན་གྲགས་པའི་ཞབས། །
མཁྱེན་བརྩེའི་མངའ་བདག་བླ་ཆེན་ས་སྐྱ་པ། །བསོད་ནམས་རྩེ་མོ་རྣམས་ལ་ཕྱག་འཚལ་ལོ། །རྡོར་འཛིན་མཆོག་གྱུར་གྲགས་པ་རྒྱལ་མཚན་དང་།  །
ཤེས་བྱ་ཀུན་མཁྱེན་ས་སྐྱ་པཎྜི་ཏ། །འགྲོ་བའི་མགོན་པོ་ཆོས་རྒྱལ་འཕགས་པའི་ཞབས། །ཞང་སྟོན་ཆོས་རྗེ་རྣམས་ལ༴ །རིམ་གཉིས་རྩེར་སོན་ཆོས་

རྗེ་བསོད་ནམས་དཔལ། །རྟེན་འབྲེལ་ཐུགས་ཆུད་བློ་གྲོས་བརྟན་པའི་ཞབས། །བསྟན་པའི་མངའ་བདག་དཔལ་ལྡན་ཚུལ་ཁྲིམས་པ། །ཡེ་ཤེས་རྒྱལ་
མཚན་རྣམས་ལ༴ །རྡོ་རྗེ་འཆང་ཆེན་ཀུན་དགའ་བཟང་པོ་དང་། །སེམས་དཔའ་ཆེན་པོ་དཀོན་མཆོག་རྒྱལ་མཚན་དཔལ། །གྲུབ་པའི་དབང་ཕྱུག་
དཀོན་མཆོག་བློ་གྲོས་ཞབས། །དཔལ་ལྡན་བླ་མ་རྣམས་ལ་ཕྱག་འཚལ་ལོ། །བྷྲཱུྃ་ཡིག་ལས་བྱུང་རབ་མཛེས་གངས་རིའི་མདོག །ཞལ་གསུམ་ཕྱག་
བརྒྱད་རྡོ་རྗེའི་སྐྱིལ་ཀྲུང་བཞུགས། །འགྲོ་ལ་ཚེ་ཡི་དངོས་གྲུབ་མྱུར་སྩོལ་མ། །རྣམ་པར་རྒྱལ་མའི་ཞབས་ལ་ཕྱག་འཚལ་ལོ། །དེ་ལྟར་སྒོ་གསུམ་
གུས་པས་ཕྱག་འཚལ་ཞིང་། །མཆོད་སྤྲིན་རྒྱ་མཚོས་རབ་མཆོད་ཉེས་ཚོགས་བཤགས། །དགེ་བ་ཀུན་ལ་ཡི་རང་བསྐོར་བར་བསྐུལ། །བརྟན་པར་

༄༅།     །།བཞུགས་ཤིང་བྱང་ཆུབ་ཆེན་པོར་བསྔོ། །ཁྱད་པར་བདག་ཅག་འཁོར་བཅས་ཐམས་ཅད་ཀྱི། །ཚེ་དང་བསོད་ནམས་བློ་
གྲོས་འཕེལ་བ་དང་། །དཔལ་དང་འབྱོར་པའི་དངོས་གྲུབ་མཆོག་སྩོལ་ནས། །བསམ་དོན་ཆོས་བཞིན་འགྲུབ་པར་བྱིན་གྱིས་རློབས། །ཞེས་པ་འདི་ནི་དགེ་
སློང་སངས་རྒྱས་རིན་ཆེན་གྱིས་ཆོ་འཕྲུལ་གྱི་ཡར་ཚེས་གཅིག་ལ་གླིང་ཁ་དགོན་པར་བྲིས་པ་དགེ་ལེགས་འཕེལ། ཁ་སྐོང་ནི། ཐུགས་རྗེའི་གཏེར་ཆེན་སངས་རྒྱས་རིན་ཆེན་
དང་༑ །ཐམས་ཅད་མཁྱེན་པ་དཀོན་མཆོག་ལྷུན་གྲུབ་ཞབས། །མཐུ་སྟོབས་དབང་ཕྱུག་དཀོན་མཆོག་དཔལ་ལྡན་པ། །ཀུན་དགའ་བཀྲ་ཤིས་རྣམས་
ལ༴ །མཁས་གྲུབ་ཆེན་པོ་དཔལ་ལྡན་དོན་གྲུབ་དང་། །མར་མེ་མཛད་དངོས་ཤེས་རབ་འབྱུང་གནས་དང་། །ཡོངས་འཛིན་དམ་པ་ཀུན་དགའ་དཔལ་

འབྱོར་ཞབས། །རྩ་བའི་བླ་མའི་ཞབས་ལ་ཕྱག་འཚལ་ལོ། །ཞེས་པ་འདིའང་བྱ་བྲལ་བ་སངས་རྒྱས་ཕུན་ཚོགས་ཀྱིས་བྲིས་པའོ། །དེའི་ཁ་སྐོར་ནི། ཡོངས་འཛིན་
དམ་པ་ཀུན་དགའ་དཔལ་འབྱོར་ཞབས། །ཅེས་པའི་མཚམས། སངས་རྒྱས་ཕུན་ཚོགས་རྣམས་ལ༴ །མཚུངས་མེད་ཆོས་རྗེ་བསྟན་འཛིན་ལྷུན་གྲུབ་
དང་༑ །འཇམ་མགོན་བླ་མ་དཔལ་ལྡན་ཆོས་སྐྱོང་ཞབས། །ངག་གི་དབང་ཕྱུག་ཆོས་སྐྱོང་བཟང་པོ་དཔལ། །ནམ་མཁའ་འཆི་མེད་རྣམས་ལ༴     
བྱམས་པའི་ཐུགས་མངའ་བྱང་ཆུབ་སེམས་གཉིས་འབྱོངས། །འཆི་མེད་གྲུབ་པ་ཀུན་དགའ་བསྟན་འཛིན་དང་། །ཚུལ་འདིའི་བཀའ་དྲིན་དངོས་སུ་
འདོམས་མཁས་པའི། །རྩ་བའི་བླ་མ་རྣམས་ལ་ཕྱག་འཚལ་ལོ། །བྷྲཱུྃ་ཡིག་ལས་བྱུང་སོགས་དང་སྦྲེལ་ལོ། །ཞེས་པའང་རྡོ་རྗེ་འཆང་བྱམས་པ་ཀུན་དགའ་བསྟན་

༄༅།     །འཛིན་ལས་ཆོས་ཚུལ་འདིའི་བཀའ་དྲིན་ཐོབ་པ་མཁྱེན་བརྩེའི་དབང་པོས་སོ། །འདིས་བསྟན་པ་དང་སེམས་ཅན་ཐམས་ཅད་ལ་ཕན་པ་རྒྱ་ཆེན་པོ་འབྱུང་
བར་གྱུར་ཅིག། ༈ སླར་ཡང་བལ་ཡུལ་ནས་རྒྱལ་ཡོངས་ས་ཆེན་ཞེས་པ་ལས་གུ་རུས་སྤྲེལ།། མངྒ་ལཾ།། །།

༄༅། །སྐྱེད་པ་བཞི་ལྡན་གྱི་གཏོ་ཆོག་བཞུགས་སོ།།

༄༅།     །།སྲོག་སྐྱེད་པའི་གཏོ་བཞུགས་སོ། །མཁྱེན་རབ་ཀྱི་བདག་པོ་འཕགས་པ་འཇམ་དཔལ་
དབྱངས་ལ་ཕྱག་འཚལ་ལོ། །སྲོག་སྐྱེད་པའི་གཏོ་ལ་གསུམ་སྟེ། སྔགས་དང་། བྲི་ཐབས་དང་། གྱེར་ཐབས་སོ། །དང་པོ་
སྔགས་ནི། ཨོཾ་ཨཱཿ ཧཱུྃ། སྲོག་ཐ་ཏྲི་པ་སྐྱེད་ལཾ་ལཾ་ཡལ་ཡལ་བྲུཾ་ཎི་སྐྱེད། ཅེས་པ་འདི་བཟླས་པས་ཀྱང་སྲོག་གི་

༄༅།     །།དཔལ་སྐྱེད་པར་བྱེད་དོ། །གཉིས་པ་བྲི་ཐབས་ནི། སྲོག་ས་ཁམས་པ་ཡིན་ན་དར་དམར་པོ་ལ་
མཚལ་གྱིས་བྲི། མེ་ཤེལ་ལམ་མེ་རྡོ་དང་བཅས་མགུལ་དུ་གདགས། སྲོག་ཆུ་ཁམས་པ་ཡིན་ན་ར་དཀར་མོའི་འོ་མས་བྲི། ལྕགས་
ཁྲོ་དུམ་བུའམ་ལྕགས་རྡོ་དང་བཅས་མགུལ་དུ་གདགས། སྲོག་ཤིང་ཁམས་པ་ཡིན་ན་དར་སྔོན་པོ་ལ་ཁ་ཆར་གྱི་ཆུས་བྲི། ཆུ་ཤེལ་

ལམ་ཆུ་ཆེན་པོའི་གཞུང་གི་རྡེའུ་དང་བཅས་གདགས། སྲོག་མེ་ཁམས་པ་ཡིན་ན་དར་ལྗང་ཁུ་ལ་ཐང་ཆུའམ་སྦང་མས་བྲི། རྒུན་
འབྲུམ་མམ་ཨ་རུ་ར་དང་བཅས་ཏེ་གདགས། སྲོག་ལྕགས་ཁམས་པ་ཡིན་ན་དར་སེར་པོ་ལ་ཡུངས་བས་བྲི། ས་དུམ་བུའམ་གསེར་
དང་བཅས་ཏེ་བཏགས་པས་སྲོག་སྐྱེད་པར་བྱེད་དོ། །གསུམ་པ་གྱེར་ཐབས་ནི། ནས་དཀར་མོའི་ཕྱེ་གཙང་མ་ལ། བུ་རམ་

༄༅།     །།དང་། སྦྲང་རྩི་དང་། མར་དཀར་དང་། ལན་ཚྭ་རྣམས་བསྲེས་ལ་འབྲང་རྒྱས་ལྔ་
བཅོས༑ སྲོག་གི་ཁམས་དང་མཐུན་པའི་གདན་གྱི་སྟེང་དུ་རི་རབ་གླིང་བཞི་བྲིས་པ་ལ་བཞག དཔལ་འབར་སྦར་ལ་
བཙུགས། བསང་དང་ཕྱེ་མར་གྱིས་མཆོད་ཅིང་འདི་སྐད་དོ། །ཀྱཻ། སྔོན་གྱི་བསྐལ་པ་དང་པོ་ལ། །ལྷ་ཡི་དབང་པོ་

བརྒྱ་བྱིན་གྱིས། །རྟེན་འབྲེལ་ཆོ་ག་འདི་བགྱིས་པས། །ལྷ་རྣམས་ཚེ་དང་དཔལ་གཡང་རྒྱས། །དེ་ནས་བསྐལ་པ་བར་མ་ལ། །འཁོར་ལོས་སྒྱུར་བའི་
རྒྱལ་པོ་ཡིས། ་།རྟེན་འབྲེལ་ཆོ་ག་འདི་བགྱིས་པས། །མི་ཡི་ཚེ་ལས་ལྷག་པར་བཞུགས། །ཐ་མ་རྐང་ཙེ་འཕྲུལ་རྒྱལ་གྱིས། །རྟེན་འབྲེལ་ཆོ་ག་འདི་
བགྱིས་པས། །མི་ལོ་ཁྲི་ཕྲག་དུ་མ་རུ། །ཚེ་དང་བསོད་ནམས་དཔལ་འབྱོར་རྒྱས། །སྔོན་བྱུང་སྲིད་པ་དེ་བཞིན་དུ། །དེ་རིང་སྔགས་འཆང་བདག་
ཅག་གིས། །ཉི་མ་ཐམས་ཅད་དགེ་བའི་དུས། །རྒྱུ་སྐར་ཐམས་ཅད་བཟང་བའི་དུས། །དུས་ཚོད་ཐམས་ཅད་མཐུན་པའི་དུས། །རྟེན་འབྲེལ་ལྷ་གཞི་
བཀྲ་བའི་སྟེང་། །དཔག་བསམ་ཤིང་ལ་དཔེ་བླངས་ནས། །རྩ་བར་རི་རབ་གླིང་བཞི་བྲིས། །བར་དུ་འབྲང་རྒྱས་སྣ་ལྔ་སྡོམ། །རྩེ་མོར་ཉི་ཟླ་འོད་དུ་

༄༅།     །།འབར། །རྒྱུ་ནི་སྙིང་པོའི་བཅུད་ལས་གྲུབ། །ཕུད་ཀྱིས་ནམ་མཁའ་གང་བ་ཡི། །དཀོན་མཆོག་ཡི་དམ་ལྷ་ཚོགས་
མཆོད༑ །རྒྱུ་སྦྱོར་ཡོན་གྱི་བདག་པོ་རྣམས། །སྲོག་གི་རྩ་བ་བརྟན་པར་ཤོག །བར་གྱི་བར་སྣང་གང་བ་ཡི། །གཟའ་དང་རྒྱུ་སྐར་ཐམས་ཅད་
མཆོད༑ །རྒྱུ་སྦྱོར་ཡོན་གྱི་བདག་པོ་ཡི། །སྲོག་གི་ལོ་འདབ་རྒྱས་པར་ཤོག །ཐ་མས་ས་གཞི་གང་བ་ཡི། །ས་བདག་ཀླུ་གཉན་ཐམས་ཅད་
མཆོད། །རྒྱུ་སྦྱོར་ཡོན་གྱི་བདག་པོ་ཡི། །ཚེ་ཡི་མེ་ཏོག་གསལ་བར་ཤོག །ཤིང་གི་སྲོག་ནི་ཆུ་ཡིས་སྐྱེད། །ཚེ་སྲོག་ཆུ་བས་རིང་བར་ཤོག །མེ་ཡི་
སྲོག་ནི་ཤིང་གིས་སྐྱེད། །ཚེ་སྲོག་ཤིང་ལྟར་རྒྱས་པར་ཤོག །ས་ཡི་སྲོག་ནི་མེ་ཡིས་སྐྱེད། །ཚེ་སྲོག་མེ་ལྟར་འབར་བར་ཤོག །ལྕགས་ཀྱི་སྲོག་ནི་ས་

ཡིས་སྐྱེད། །ཚེ་སྲོག་ས་ལྟར་བརྟན་པར་ཤོག །ཆུ་ཡི་སྲོག་ནི་ལྕགས་ཀྱིས་སྐྱེད། །ཚེ་སྲོག་ལྕགས་ལྟར་སྲ་བར་ཤོག །བླ་སྲོག་ཉམས་པའི་བར་ཆད་
ཞི༑ །ཚེ་དང་བསོད་ནམས་དབང་ཐང་རྒྱས། །སྲིད་པའི་མགྲོན་རིགས་ཐམས་ཅད་ཀྱིས། །ཞི་དང་བཀྲ་ཤིས་བདེ་ལེགས་སྩོལ། །སྭསྟི་སྭསྟི་
བྷྲཱུྃ༑   ཞེས་དང༌། གོང་གི་སྔགས་བཟླས་ནས་འབྲང་རྒྱས་ཀྱི་ཕུད་ཐོག་ཁ་གཙང་སར་ཕུལ། ལྷག་མ་སྦྱིན་བདག་གིས་རོལ། རྒྱབ་ཆོས་སུ་འཆི་ངེས་པའི་སྲོག་བསླུ། སྦྲང་ཚང་
དང་༑ ཉེའུ་འདོན། ཤོག་བུ་ལ་ཚེ་དཔག་མེད་ཀྱི་སྙིང་པོ་དང་། རྒྱབ་ཏུ་ན་ཟླ་གསུམ་གྱི་མིང་བྲི། སྦྱིན་བདག་གི་སྤྱི་བོར་གདགས། ལྷ་མ་སྲིན་སྡེ་བརྒྱད་ལ་གསེར་སྐྱེམས་
གཏོང་༑ འདིས་ཚེ་དབང་ཐམས་ཅད་ཐོབ་བོ། །ཞེས་འབོད། ཚེ་གཟུངས་ལ་ཡི་དམ་བྱེད་དུ་བཅུག་པས་བླ་སྲོག་ཚེ་གསུམ་གྱི་བར་ཆད་ཞི། ཉམས་པ་གསོ། གནས་པ་

༄༅།     །།འཕེལ། འཕེལ་བ་བརྟན། ཚེ་རིང་པོའི་དགོས་འདོད་ཐམས་ཅད་འདིས་འགྲུབ་པ་ཡིན་ནོ། །སྲོག་སྐྱེད་པའི་གཏོ་ཐབས་མན་ངག་དང་བཅས་པ་
རྫོགས་སོ།། །།མངྒ་ལཾ།། ༈ །ལུས་སྐྱེད་པའི་གཏོ་བཞུགས་སོ།། ༈ འཕགས་པ་འཇམ་དཔལ་དབྱངས་ལ་ཕྱག་འཚལ་ལོ། །ལུས་སྐྱེད་པའི་གཏོ་ལ་གསུམ་
སྟེ༑ སྔགས་དང་། བྲི་ཐབས་དང་། གྱེར་ཐབས་སོ། །དང་པོ་སྔགས་ནི། ཧཱུྃ་ཏྲཾ་ལ་ལ་སྐྱེད། མི་རཾ་ཧྲཾ་ཡར་བྷྲཱུྃ་ཡར་སྐྱེད། ཅེས་པ་འདི་བཟླས་པས་ཀྱང་ལུས་ཀྱི་དཔལ་
སྐྱེད་པར་བྱེད་དོ། །གཉིས་པ་བྲི་ཐབས་ནི། ལུས་ཤིང་ཁམས་པ་ཡིན་ན་གོས་སྔོ་ནག་གམ་དར་ནག་པོ་ལ་བྲི། མེ་ཁམས་པོ་ཡིན་ན་དར་ལྗང་གུ་ལ་བྲི། ས་ཁམས་པ་ཡིན་ན་དར་དམར་
པོ་ལ་བྲི། ལྕགས་ཁམས་པ་ཡིན་ན་དར་སེར་པོ་ལ་བྲི། ཆུ་ཁམས་པ་ཡིན་ན་དར་དཀར་པོ་ལ་བྲི། དེ་ལྟར་བྲིས་པ་གོས་ཀྱི་གོང་བ་ལ་བཙེམས་ཏེ་གོན་པས་ལུས་ཀྱི་དཔལ་སྐྱེད་པར་བྱེད་

དོ༑ །གསུམ་པ་གྱེར་ཐབས་ནི། སྣོད་གཙང་མར་ཀ་ར་དང་བུ་རམ་དང་། སྦྲང་རྩི་དང་། བ་དམར་མོའི་མར་དང་། ཏིལ་མར་རྣམས་སྦྱར་བའི་མར་མེ་གཙང་མ་ལྔ་བྱ། དབང་པོ་
ལག་པ་དང་། རྒྱུ་མཚོའི་ལྦུ་བ་དང་། སྲན་མ་དཀར་པོ་རྣམས་ཀྱི་ཕྱེ་མ་བཏབ། གཞི་གཙང་མའི་སྟེང་དུ་སྦྱར། བསང་དང་། གསེར་སྐྱེམས་དང་། དཀར་གསུམ་མངར་གསུམ་
གྱིས་མཆོད་ཅིང་འདི་སྐད་དོ། །ཀྱེ། སངས་རྒྱས་བྱང་ཆུབ་སེམས་དཔའ་དང་། །གཟའ་དང་རྒྱུ་སྐར་ཐམས་ཅད་དང་། །སྤར་སྨེ་ལོ་ཡི་ས་བདག་དང་། །
གཞན་ཡང་གཙུག་ལག་འབྱུང་བའི་ལྷ། །སྐར་མ་བཀྲམ་པ་ལྟ་བུ་ཀུན། །དེ་རིང་མཐུན་པའི་གནས་འདིར་གཤེགས། །འཕགས་པ་འཇམ་དཔལ་བྱིན་
རླབས་དང་། །སྔགས་འཆང་བདག་གི་བདེན་སྟོབས་ཀྱིས། །སྲིད་པ་ཉི་ཟླའི་སྣང་གསལ་སྒྲོན། །རིན་ཆེན་སྣ་ལྔའི་ཀོང་བུ་རུ། །སྟོབས་ཀྱི་ཞུན་མར་

༄༅།     །རབ་ཏུ་འཁྱིལ། །དཔག་བསམ་ལྗོན་ཤིང་སྡོང་བུ་བཙུགས། །ནོར་བུའི་འོད་ཟེར་ཏ་ལ་ལ། །སྲིད་པའི་མུན་པ་ཐམས་
ཅད་སེལ། །སྟོབས་དང་དབང་པོའི་ཡོན་ཏན་སྐྱེད། །དེ་འདྲའི་མཆོད་པ་ཁྱད་པར་ཅན། །འབུལ་བ་སྔགས་འཆང་བདག་གིས་འབུལ། །དོན་ནི་སྦྱིན་
པའི་བདག་པོའི་དོན། །ལས་ནི་ལུས་ཀྱི་དཔལ་གཡང་སྐྱེད། །གཞན་ཡང་དཀར་གསུམ་བཏུང་བའི་མཚོ། །མངར་གསུམ་བཟའ་བ་རི་རབ་ཙམ། །
མཆོད་དོ་གསོལ་ལོ་ལྷ་ཡི་ཚོགས། །བཞེས་ཤིག་རོལ་ཅིག་མཆོད་པའི་རྫས། །དགོངས་ཤིང་མཛོད་ཅིག་བདག་ཅག་དང་། །རྒྱུ་སྦྱོར་ཡོན་གྱི་བདག་
པོ་ཡི། །ལུས་ཀྱི་ན་ཚ་ཞི་བར་མཛོད། །སྟོབས་དང་དཔལ་གཡང་རྒྱས་པར་མཛོད། །ཤིང་གི་ལུས་ནི་ཆུ་ཡིས་སྐྱེད། །རིགས་བརྒྱུད་ཆུ་ལས་རིང་

བར་ཤོག །མེ་ཡི་ལུས་ནི་ཤིང་གིས་སྐྱེད། །བཀྲག་མདངས་ཤིང་ལྟར་རྒྱས་པར་ཤོག །ས་ཡི་ལུས་ནི་མེ་ཡིས་སྐྱེད། །གཟི་བརྗིད་མེ་ལྟར་འབར
བར་ཤོག །ལྕགས་ཀྱི་ལུས་ནི་ས་ཡིས་སྐྱེད། །ལུས་སྲོག་ས་ལྟར་བརྟན་པར་ཤོག །ཆུ་ཡིས་ལུས་ནི་ལྕགས་ཀྱིས་སྐྱེད། །སྟོབས་རྩལ་ལྕགས་ལྟར་
ངར་བར་ཤོག །ལུས་སྲོག་ཉམས་པ་ཐམས་ཅད་ཞི། །རྒྱས་ཤིང་རྒུད་པ་མལ་ནས་སློང་། །ནད་དང་གནོད་པའི་འཕྲང་ལས་སྒྲོལ། །སྟོབས་དང་
ལང་ཚོ་དཔའ་རྩལ་སྐྱེད། །བཀྲ་ཤིས་བདེ་ལེགས་མཛད་དུ་གསོལ། །ལྷ་རྒྱལ་ལོ། །ཞེས་འབོད་ཅིང་མར་མེ་སྦྱིན་བདག་གི་ལག་ཏུ་བཞག དཀར་གསུམ་མངར་
གསུམ་གྱི་ཞལ་ཟས་བཟང་པོའི་དགའ་སྟོན་ལ་ལོངས་སྤྱད། མར་མེ་རྣམས་ཀྱང་སྦྱིན་བདག་གིས་རྟེན་གསུམ་གྱི་མདུན་ནམ་རླུང་མེད་པའི་ཁྱིམ་ཕུག་གཙང་མར་འབར་དུ་གཞུག རྗེས་

༄༅།     །འབྲེལ་དུ་སཱཙྪ་གདབ། ས་བདག་བཅོས། འཕགས་མ་ནོར་རྒྱུན་མའི་གཟུངས་བཟླ་ཞིང་དབང་བསྐུར། སྦྱིན་བདག་ནད་པ་ཡིན་ན་ལུས་
བསྒྱུར༑ གོས་གསར་གྱོན། མིང་ལེགས་པར་གསར་དུ་གདགས་སོ། །དེ་ལྟར་བྱས་པས་ལུས་རྒུད་པ་ཞི། ནད་རྙིང་པ་འབྱང་། གསར་པ་མི་སྐྱེ། རྒས་པ་གཞོན་ནུར་
འགྱུར༑ སྟོབས་དང་རྩལ་དང་གཟི་བརྗིད་ཕུན་སུམ་ཚོགས་པས་ཁྲོམ་ཟིལ་གྱིས་གནོན་པ་སོགས་ལེགས་པའི་ཡོན་ཏན་ཐམས་ཅད་འགྲུབ་པར་འགྱུར་རོ། །ལུས་སྐྱེད་པའི་གཏོ་ཐབས་མན་
ངག་དང་བཅས་པ་རྫོགས་སོ།། །།མངྒ་ལཾ།། ༈ དབང་ཐང་སྐྱེད་པའི་གཏོ་བཞུགས་སོ།། ༈ འཕགས་པ་འཇམ་དཔལ་དབྱངས་ལ་ཕྱག་འཚལ་ལོ། །དབང་ཐང་སྐྱེད་པའི་
གཏོ་ལ་གསུམ་སྟེ། སྔགས་དང་། བྲི་ཐབས་དང་། གྱེར་ཐབས་སོ། །དང་པོ་སྔགས་ནི། ཨོ་སྤེལ་སྤེལ་ཡཾ་སྤེལ་ཡཾ་སྤེལ། རཾ་སྤུངས་རཾ་སྤུངས་འདུ་འདུ་ཧ་ཧེ་

འདུས༑ ཞེས་བཟླས་པས་ཀྱང་དབང་ཐང་སྐྱེད་པར་བྱེད་དོ། །གཉིས་པ་བྲི་ཐབས་ནི། དབང་ཐང་ཤིང་ཡིན་ན་ཆུ་ཤེལ་ལམ་ཆུ་རྡོ་ལ་ཁ་ཆར་གྱི་ཆུས་སྔགས་བྲི། མེ་ཡིན་ན་ཙནྡན་གྱི་
བྱང་བུ་ལ་ཆུའམ་སྦང་གིས་བྲི། ས་ཡིན་ན་མེ་ཤེལ་ལམ་མེ་རྡོ་ལ་མཚལ་གྱིས་བྲི། ལྕགས་ཡིན་ན་གསེར་རམ་ར་གན་གྱི་བྱང་བུ་ལ་ཡུངས་བས་བྲི། ཆུ་ཡིན་ན་ལྕགས་ཀྱི་བྱང་བུ་ལ་ར་
དཀར་མོའི་འོ་མས་བྲིས་ནས་བཏགས་པས་དབང་ཐང་འཕེལ་བར་འགྱུར་རོ། །གསུམ་པ་གྱེར་ཐབས་ནི། རིན་པོ་ཆེའི་བུམ་པ་ལྔའམ་གཅིག་གི་ནང་དུ་དཔལ་དང་གཡང་ཅན་གྱི་ས་
སྣ༑ ཆུ་སྣ། འབྲུ་སྣ། དར་སྣ། གོས་སྣ། ཟས་སྣ། རྟ་ཕྱུགས་ཀྱི་སྤུ་སྣ། ཕྱུག་པོ་དང་། དབང་ཐང་དང་། བསོད་ནམས་ཅན་གྱི་སེམས་རྟེན་རིགས་གང་རྙེད། མེ་རྒྱུན་མ་ཆད་
པའི་ཐབ་ཆེན་པོའི་ས། ཆུ་རྒྱུན་མི་ཆད་པའི་ཆུ་རའི་དྲེག་པ། དབང་ཐང་རྒྱུན་མ་ཆད་པའི་མཁར་གྱི་རྨིངས་སོགས་ཀྱི་ས་དགང་། དབང་ཐང་གི་མ་དང་མཐུན་པའི་ཁ་དོག་

༄༅།     །བསྒྱུར། ནོར་བུ་འབར་བ་བྲི། ཁ་གཅོད་དང་བཅས་གཡུང་དྲུང་རིས་ཀྱི་དབུས་སུ་བཞག གཏའ་ལ་མ་ཐ་གཉའ་ལ་ཐ། མི་འཛད་ཡུན་
གྱི་གཏེར་མཛོད་ཅིག སིདྡྷི་ཕ་ལ་ཧཱུཾ། ཞེས་མང་དུ་བརྗོད་པས་བྱིན་གྱིས་བརླབས་ལ་འདི་སྐད་དོ། །ཀྱེ། དགོངས་སུ་གསོལ་ལོ་དཀོན་མཆོག་གསུམ།
གསན་དུ་གསོལ་ལོ་སྲིད་པའི་ལྷ། གཤེགས་སུ་གསོལ་ལོ་ནོར་བདག་ཚོགས། །དེ་རིང་བཀྲ་ཤིས་གནས་འདིར་བྱོན། །གཏེར་གྱི་བུམ་པ་བཟང་པོ་
འདི༑ །འཕགས་པ་འཇམ་དཔལ་བྱིན་གྱིས་བརླབས། །ལྷ་ཆེན་ཚངས་པས་བསྒོས་སུ་བཏབ། །ཀོང་རྩེ་རྒྱལ་པོས་བདེན་པས་བཀྲལ། །སྣོད་ནི་རིན་
ཆེན་ལྔ་ལས་གྲུབ། །རྒྱལ་ཆེན་བཀོད་ལེགས་འོད་དུ་འབར། །བཅུད་ནི་སྲིད་པའི་དཔལ་འབྱོར་བསྡུས། །དབང་ཐང་ལོངས་སྤྱོད་མཚོ་རུ་བསྐྱིལ། །

དགོས་འདོད་འབྱུང་བའི་ནོར་བུ་ཆེ། །དེ་རིང་སྔགས་འཆང་བདག་ཅག་གིས། །སྦྱིན་བདག་དབང་ཐང་སྐྱེད་པའི་ཕྱིར། །དཔལ་དང་ལྡན་པའི་མགྲོན་
ལ་འབུལ། །སྤྱན་གྱིས་གཟིགས་ལ་ཐུགས་ཀྱིས་དགོངས། །བཞུགས་པའི་གནས་དང་རྟེན་པའི་མཁར། །བཀྲ་ཤིས་བུམ་པ་འདི་ལ་མཛོད། །སྦྱིན་
བདག་དབང་ཐང་བསྐྱེད་དུ་གསོལ། །ཤིང་གི་དབང་ཐང་ཆུ་ཡིས་སྐྱེད། །དབང་ཐང་ཆུ་རྒྱུན་ཆད་མེད་ཤོག །མེ་ཡི་དབང་ཐང་ཤིང་གིས་སྐྱེད། །
ལོངས་སྤྱོད་ཤིང་ལྟར་རྒྱས་པར་ཤོག །ས་ཡི་དབང་ཐང་མེ་ཡིས་སྐྱེད། །ཁ་རྗེ་མེ་ལྟར་འབར་བར་ཤོག །ལྕགས་ཀྱི་དབང་ཐང་ས་ཡིས་སྐྱེད། །
བསོད་ནམས་ས་ལྟར་ཆེ་བར་ཤོག །ཆུ་ཡི་དབང་ཐང་ལྕགས་ཀྱིས་སྐྱེད། །མཐུ་རྩལ་ལྕགས་ལྟར་ངར་བར་ཤོག །དབང་ཐང་སྒོ་བཞི་ཡོད་པ་དེ།

༄༅།     །ཤར་ནས་བསོད་ནམས་དབང་ཐང་སྐྱེད། །བསོད་ནམས་རི་རྒྱལ་བརྟན་པར་ཤོག །ལྷོ་ནས་ཁས་བཙན་དབང་ཐང་
སྐྱེད༑ །བཙན་བརྗིད་མེ་ལྟར་འབར་བར་ཤོག །ནུབ་ནས་སྙན་གྲགས་དབང་ཐང་སྐྱེད། །གྲགས་པ་འབྲུག་ལྟར་ཆེ་བར་ཤོག །བྱང་ནས་དཔལ་འབྱོར་
དབང་ཐང་སྐྱེད། །འདོད་རྒུའི་རྒྱ་མཚོ་འཁྱིལ་བར་ཤོག །ཚེ་ཡི་རྫིང་བུ་མ་ཉམས་ཤིག །སྲོག་གི་ལྗོན་ཤིང་མ་ཆག་ཅིག །ལོངས་སྤྱོད་མཚོ་མོ་མ་
སྐམས་ཤིག །རིགས་བརྒྱུད་ཆུ་རྒྱུན་མ་ཆད་ཅིག །དཀོན་མཆོག་གསུམ་གྱི་ཕྲུ་གཡང་ཕོབ། །སྲིད་པའི་ལྷ་ཡི་ཕྱྭ་གཡང་ཕོབ། །གནོད་སྦྱིན་ནོར་ལྷའི་
ཕྲུ་གཡང་ཕོབ། །ཕྱྭ་ཡི་ཉི་མ་སྒ་ར་ར། །གཡང་གི་ཟླ་བ་ཀྱི་ལི་ལི། །དབང་ཐང་གཟི་བརྗིད་མེ་རེ་རེ། །སྦྱིན་བདག་འདི་ལ་བརྟན་པར་ཤོག །སཱསྟི་

སྭསྟི་བྷྲཱུྃ།  ཞེས་དང་། གོང་གི་སྔགས་བཟླས་ལ། འབྲུ་སྣ་ཚོགས། ཕུད་སྣ་ཚོགས་ཀྱིས་མཆོད། བུམ་པ་དེ་ཡིད་ཀྱི་ནོར་བུར་བསམས་ལ་སྦྱིན་བདག་གི་ལག་ཏུ་གཏད། དེས་
ཀྱང་སྤྱི་ལོ་ཡིན་ན་ཁྱིམ་ཕུག་གམ། མཛོད་ཕུག་ཏུ་སྦ། སྒེར་དུ་ཡིན་ན་རང་གི་སྔས་མགོར་སྦ། དུས་དུས་སུ་མཆོད། རྒྱབ་ཆོས་སུ་བསང་མཆོད་ཆེན་པོ་གཏོང་། སྦྱིན་པ་རྒྱུན་མི་
གཅོད། ཛམྦྷ་ལའི་གཟུངས་བཟླ། བླངས་པའི་ཕུད་ཐམས་ཅད་ཀྱིས་བུམ་པ་ལ་མཆོད། ཕྱུགཡང་དགུག་གོ །ཡང་བུམ་པའི་རྫས་ལུགས་གཅིག་ལ་བཟང་ཤིང་མི་འདྲ་བ་བཅུ་གསུམ་
གྱི་རྩེ་མོ། རི་ཆེན་པོ་བཅུ་གསུམ་གྱི་ས། བྲག་ཆེན་པོ་བཅུ་གསུམ་གྱི་ཆུ། ཞིང་ཆེན་པོ་བཅུ་གསུམ་གྱི་ས་དང༌། འབྲུ་སྣ། སྔོ་སྨན་བཟང་པོ་བཅུ་གསུམ། འབྲུ་སྣ་བཅུ་
གསུམ༑ ཕྱུག་པོ་བཅུ་གསུམ་གྱི་མར་དང་འབྲུ། བ་དམར་ཟལ་བཅུ་གསུམ་གྱི་འོ་མ། དེ་རྣམས་བཅུག་ཅིང་བླུགས་པར་གསུངས། སྐམ་རྫས་རྣམས་ཕྱེ་མར་བྱས་ཏེ། རློན་རྫས་

༄༅།     །རྣམས་ཀྱིས་རིལ་བུར་བྱས་ཏེ་བཀང་ཡང་རུང་ངོ༌། །འདིའི་དམ་ཚིག་ཏུ་མཆོད་སྦྱིན་ཚོགས་གསོག་ལ་འབད། གཡང་སྐར་བཟང་པོའི་དུས་ནོར་
ཕྱུགས་དང་། ཀ་ཆ་ཕྱིར་མི་གཏོང་། ཚོང་འགྲོ་འདུག སོ་ནམ་བྱེད་པ། འབྲུ་སྡུད་པ། རྟ་ཕྱུགས་ཉོ་བ། རྟ་ཕྱུགས་སྤེལ་བ་སོགས་གཡང་སྐར་བཟང་པོའི་དུས་སུ་བྱ་བ་གཅེས། དེ་
ལྟར་བགྱིས་པས་བསོད་ནམས་དང་དབང་ཐང་དཔལ་འབྱོར་རྒུད་པ་ཐམས་ཅད་སོར་ཆུད། བར་ཆད་ཞི། བསམ་རྒུ་འགྲུབ། བཀའ་བཙན། དབང་ཐང་དང་དཔལ་འབྱོར་རབ་ཏུ་རྒྱས་
པར་འགྱུར་རོ། །དབང་ཐང་སྐྱེད་པའི་གཏོ་ཐབས་མན་ངག་དང་བཅས་པ་རྫོགས་སོ།། །།མངྒལཾ།། ༈ །ཀླུང་རྟ་སྐྱེད་གཏོ་བཞུགས་སོ།། ༈ །འཕགས་པ་འཇམ་དཔལ་
དབྱངས་ལ་ཕྱག་འཚལ་ལོ། །ཀླུ་རྟ་སྐྱེད་པའི་གཏོ་ལ་གསུམ་སྟེ། སྔགས་དང་། བྲི་ཐབས་དང་། གྱེར་ཐབས་སོ། །དང་པོ་སྔགས་ནི། ཨོཾ་ཨཱཿ ཧཱུྃ་ཧེ་ཧོ་སྟག་སེང་ཁྱུང་

འབྲུག་འདིར་ཡར་སྐྱེད། ཀུན་འདུས་སརྦ་འདུ་འདུ་ཧོ༔ ཞེས་བཟླས་པས་ཀྱང་ཀླུང་རྟ་སྐྱེད་པར་བྱེད་དོ། །གཉིས་པ་བྲི་ཐབས་ནི། ཀླུང་རྟ་ཤིང་ཁམས་པ་ཡིན་ན་དར་
རམ་རས་སྔོན་པོ། མེ་ལ་ལྗང་ཁུ། ས་ལ་དམར་པོ། ལྕགས་ལ་སེར་པོ། ཆུ་ལ་དཀར་པོ་རྣམས་ཀྱི་གཞིར་སྣག་ཚ་ལ་རིན་པོ་ཆེ་བརྡར་བས་བྲིས་ཏེ་སྤྱི་བོར་བཏགས་པས་དྲག་ཞན་
ཐམས་ཅད་ཀྱིས་རང་ལ་བྱམས་ཤིང་འདུན་པ་དང་། ཅི་སྨྲས་ཉན་པ་སོགས་ཀླུང་རྟའི་དཔལ་སྐྱེད་པར་བྱེད་དོ། །གསུམ་པ་གྱེར་ཐབས་ནི། བྲིས་པའི་སྔགས་དང་། ཤིང་རྩི་སྣ་ཚོགས་
རི་དང་བྲག་མཐོན་པོའི་རྩེ། ཤིང་རིང་པོའི་རྩེ། མཁར་ཆེན་པོའི་རྩེ་སོགས་སུ་བཙུག བསང་དང་མཆོད་པ་བྱས་ལ་འདི་སྐད་དོ། །ཀྱེ། སྔོན་གྱི་བསྐལ་པ་དང་པོ་ལ། །
སྲིད་པ་ཡེ་སྨོན་རྒྱལ་པོ་དང་། །སྲིད་པ་ཡེ་སྨོན་རྒྱལ་མོ་གཉིས། །ལས་དང་སྨོན་ལམ་མཐུན་པའི་ཚེ། །སྟངས་དང་དཔྱལ་དུ་ཚོགས་པ་ལས། །སྲས་

༄༅། །བུ་ཀླུང་རྟ་སྤུན་ལྔ་སྲིད། །ཁྲི་དང་དགུ་འབུམ་འཁོར་གྱིས་བསྐོར། །འགྲོ་བ་ཡོངས་ཀྱི་ཀླུང་རྟ་སྐྱེད། །དེ་རིང་བཀྲ་ཤིས་
གནས་འདི་རུ། །སྔགས་འཆང་བདག་གིས་འབོད་པའི་ཚེ། །ནམ་མཁའི་སྤྲིན་བཞིན་གཏིབས་ལ་བྱོན། །བར་སྣང་ཆར་བཞིན་འབབས་ལ་བྱོན། ས་
གཞིའི་རླུང་རླངས་ལྟར་རྡོལ་བྱོན། །ལྷ་རྟེན་འདི་ལ་གཟིགས་སུ་གསོལ། །ཀྱི། མཆོད་དོ་གསོལ་ལོ་དཀོན་མཆོག་གསུམ། །ཐུགས་རྗེས་དགོངས་
ལ་བྱིན་གྱིས་རློབས། །བརྔན་ནོ་སྦྱིན་ནོ་ལྷ་ཀླུ་གཉན། །ཞི་དང་རྒྱས་དང་བཀྲ་ཤིས་མཛོད། །བསྐང་ངོ་མགྲོན་ནོ་ཀླུང་རྟའི་ཚོགས། །བདག་ཅག་ཡོན་
མཆོད་འཁོར་བཅས་ཀྱི། །ལུས་ཀྱི་ཀླུང་རྟ་བསྐྱེད་དུ་གསོལ། །དཔའ་རྩལ་གཟི་བརྗིད་ཐོགས་མེད་མཛོད། །ངག་གི་ཀླུང་རྟ་བསྐྱེད་དུ་གསོལ། །ཅི་

སྨྲས་ཀུན་གྱིས་ཉན་པར་མཛོད། །ཡིད་ཀྱི་ཀླུང་རྟ་བསྐྱེད་དུ་གསོལ། །ཅི་བསམ་ཡིད་བཞིན་འགྲུབ་པར་མཛོད། །ཤིང་གི་ཀླུང་རྟ་ཆུ་ཡིས་སྐྱེད། །ཕྲིན་
ལས་ཆུ་རྒྱུན་རིང་བར་མཛོད། །མེ་ཡི་ཀླུང་རྟ་ཤིང་གིས་སྐྱེད། །ཅི་འདོད་འབྲས་བུ་འབྱུང་བར་ཤོག །ས་ཡི་ཀླུང་རྟ་མེ་ཡིས་སྐྱེད། །སྟོབས་རྩལ་མེ་
ལྟར་འབར་བར་ཤོག །ལྕགས་ཀྱི་ཀླུང་རྟ་ས་ཡིས་སྐྱེད། །ཆབ་སྲིད་ས་ལྟར་བརྟན་པར་ཤོག །ཆུ་ཡིས་ཀླུང་རྟ་ལྕགས་ཀྱིས་སྐྱེད། །དབང་ཤུགས་
ལྕགས་ལྟར་དར་བར་ཤོག །དཔལ་དང་འབྱོར་བའི་རི་བོ་ལ། །སྙན་གྲགས་ཆེན་པོའི་རྒྱལ་མཚན་ཕྱར། །ཅི་བསམ་ཡིད་བཞིན་འགྲུབ་བ་དང་། །
ཕྱོགས་ལས་རྣམ་རྒྱལ་བཀྲ་ཤིས་སྩོལ། །སྭ་སྟི་སྭ་སྟི་བྷྲཱུྃ། ཞེས་དང་། གོང་གི་སྔགས་བཟླས། མཆོད་པ་དང་རོལ་མོ་རྒྱ་ཆེར་བྱ། རྒྱབ་ཆོས་སུ་འབུམ་སྡེ་ལྔ་

༄༅།     །སྒྲོགས། མར་མེ་མང་དུ་དབུལ། བྱ་སྟོན་དང་། བྱིས་སྟོན་དང་། སྤང་སྟོན་བྱ། གཞན་ཡང་རི་རྩེ་རྒྱས་ཀྱི་རྩེ་མོའི་ས། ཤིང་རྩེ་རྒྱུས་ཀྱི་རྩེ་
མོ། བྲག་རྩེ་རྒྱས་ཀྱི་རྡོ། ཤ་བའི་རྭ་རྩེ་རྣམས་ཐུམ་པོ་བྱ། འབྱུང་བ་ལྔའི་སྙིང་པོ་དང་། ཡུལ་ཕྱོགས་དེའི་བཙན་ཕྱུགས་འཕན་དར་འཛོམ་པ་ན་ཚོད་དར་མ་བཅུ་གསུམ་གྱི་མིང་བྲིས་པའི་
མཇུག་ཏུ་འདི་ཐམས་ཅད་ཀྱི་དབང་ཐང་ཀླུང་རྟ་ཐམས་ཅད་མིང་འདི་ཞེས་བྱ་བས་ཐོབ་པར་ཤོག་ཅིག །ཅེས་གསོལ་བྱང་བྲིས་པའི་ཤོག་དྲིལ། ཤིང་འབྲས་བུ་ཅན་ལ་བཏགས་ཏེ་སྒོ་གོང་དུ་
འཛུགས་སོ། །དེ་ལྟར་བྱས་པས་ཀླུང་རྟ་ཉམས་པ་གསོ། གནས་པ་འཕེལ། ཅི་སྨྲས་ཉན། ཅི་བསམ་འགྲུབ་པ་སོགས་ཡོན་ཏན་ཐམས་ཅད་དབྱར་གྱི་མཚོ་ལྟར་འཕེལ་བར་འགྱུར་
རོ༑ །ཀླུང་རྟ་སྐྱེད་པའི་གཏོ་ཐབས་མན་ངག་དང་བཅས་པ་རྫོགས་སོ།། །།མངྒ་ལཾ།། ༈ །འདི་རྣམས་རྒྱ་ནག་གི་གཏོ་སྒྲོམ་འབུམ་ཏིག་དང་། སྣང་གསལ་སྒྲོན་མེ་དང་། སྲིད་

པའི་གྱེར་ཐབས་སོགས་ལ་བརྟེན་པ་སྟེ་ཕུག་པ་དཔལ་མགོན་ཕྲིན་ལས་ཀྱི་ཕྱག་དཔེ་ལས་ཀྱང་འབྱུང་ཞིང་ཕྱག་ལེན་དུ་མཛད་པ་ཡིན་ལ། གཏོ་ཐབས་ལྟར་གྱེར་བའི་ཚེ་བསང་བརྔན་
དང་༑ གསེར་སྐྱེམས་ཀྱིས་ཁོག་ཕུབ་ལ་བྱ། ཉེས་སེལ་གྱི་འཁོར་ལོ་ལས་བྱུང་བའི་སྐྱེད་པ་བཞི་ལྡན་འདི་བཏགས་པས་ཤིན་ཏུ་ཟབ་པར་འགྱུར་རོ། །བཀྲ་ཤིས་དཔལ་འབར་འཛམ་གླིང་
རྒྱན་དུ་ཤོག། །། ༈ བལ་ཡུལ་ནས་རྒྱལ་ཡོངས་ས་ཆེན་ཞེས་པ་ལས་གུ་རུས་སྤེལ།། །།

༄༅། །སེངྒེ་སྒྲའི་སྒོ་ནས་གདོན་སྒྲོལ་གྱི་ཆོ་ག་རིན་ཆེན་ཕྲེང་མཛེས་ཞེས་བྱ་
བ་ནག་པོ་འགྲོ་ཤེས་སུ་བཀོད་པ་བཞུགས་སོ།།

༄༅།     །ན་མོ་གུ་རུ་བུདྡྷཱ་སིདྷ་ཡ། སངས་རྒྱས་རྒྱ་མཚོའི་ཐུགས་རྗེའི་རླན་ལས་ཉེ་བར་བསྐྲུན་གང་
ཉེས་པས་མ་གོས་པདྨའི་རིགས་ཀྱི་མཆོག །མཆོག་གསུམ་ཇི་སྙེད་མཁྱེན་པའི་གེ་སར་ཐབས་མཁས་ཐུགས་རྗེའི་འདབ་སྟོང་འོད་
ཟེར་རབ་ཏུ་འཕྲོས། །འཕྲོས་པའི་ཕྲིན་ལས་དྲི་བསུང་ཕྱོགས་བཅུར་ཁྱབ་པས་གདུལ་བྱ་བུང་བའི་ཚོགས་རྣམས་ཚིམ་མཛད་འཇིག་རྟེན་

༄༅།     །མགོན། །མགོན་གྱི་རྗེ་བཙུན་སེངྒེ་སྒྲ་ཞེས་ཆུ་སྐྱེས་མཆོག་གི་ཞབས་པད་བཏུད་དེ་དེ་ཡི་ཆོ་ག་
བྲི༑ །སྔོན་དུ་བསྙེན་པ་དང་ནི་ལས་སྦྱོར་སྦྱོར་དངོས་རྗེས་གསུམ་དང་པོ་དཀྱིལ་འཁོར་རྟེན་བུམ་མཆོད་གཏོར་ལྔ། །དངོས་གཞི་
བདག་ལྷ་ཀླུ་གདོན་བསྒྲུབ་བྱ་ལྔ་རྗེས་མཆོད་བཟོད་གཤེགས་བསྲུང་བ་སྔོ་ལྔ་གསུམ་ལྔ་བཅོ་ལྔའོ། །དང་པོ་དཀྱིལ་འཁོར་ལྷ་ཀླུ་ས་

བདག་གསུམ་དང་རྟེན་མཆོད་གསོ་གཉིས་བུམ་ལྷ་ཀླུ་རྩི་སྨན་གསུམ་མཆོད། །ཐུན་མོང་ཐུན་མོང་མིན་དང་ལྷ་ཀླུ་ཆ་གསུམ་ལ་སོགས་
བདག་བསྐྱེད་བཟླས་པ་མཆོད་བསྟོད་བུམ་བཟླས་དང་། །ལྷ་བསྐྱེད་བྱིན་རླབས་དགུག་གཞུག་དབང་དང་མཆོད་བསྟོད་གཏོར་མ་
བཏང་དང་ཀླུ་བསྐྱེད་སྤྱན་དྲངས་དགུག་གཞུག་དབང་། །མཆོད་བསྟོད་གདོན་ལ་དགུག་གཞུག་མཆོད་དང་གསོ་བ་དབང་བསྐུར་དམ་

༄༅།     །གཞག་བསྒྲུབ་བྱ་བཀྲུ་བྱབ་བསྲུང་པའོ། །རྗེས་ལ་མཆོད་བསྟོད་ནོངས་པ་བཟོད་གསོལ་གཤེགས་
གསོལ་བསྲུང་དང་ཡོངས་སུ་བསྔོ་བ་དང་བཅས་མདོར་བསྟན་དང་། །རྒྱས་བཤད་སྡོམ་རྣམས་འགྲོ་བའི་དོན་དུ་གདོན་སྒྲོལ་ཆོ་ག་
རིན་ཆེན་ཕྲེང་མཛེས་ཞེས་བྱ་བྲི་བར་བྱ། །འདིར་སློབ་དཔོན་ཙནྡྲ་གོ་མིས་མཛད་པའི་རྗེ་བཙུན་སེངྒེ་སྒྲའི་སྒྲུབ་ཐབས་དང་། གདོན་

སྒྲོལ་གྱི་ཆོ་ག་བླ་མ་མལ་ལོ་ཙཱ་བ་ནས་རྗེ་བཙུན་ས་སྐྱ་པ་རྣམས་ལ་ཕྱག་ལེན་གྱི་རིམ་པ་བཀའ་བབས་པའི་རྗེ་བཙུན་སེངྒེ་སྒྲའི་རྣལ་འབྱོར་ལ་བརྟེན་ནས། རང་དང་གཞན་གྱི་གནས་སྐབས་
དང་མཐར་ཐུག་གི་འབྲས་བུ་བསྒྲུབ་པ་ལ་གཉིས་ཏེ། བསྙེན་པ་དང་། ལས་ལ་སྦྱར་བའོ། །དང་པོ་ལ་བུམ་པ་ལ་བརྟེན་པ་དང་། མ་བརྟེན་པ་གཉིས་ཀྱི་དང་པོ་ནི། རྗེ་བཙུན་བསོད་
ནམས་རྩེ་མོ་སོགས་མཁས་པ་རྣམས་ཀྱིས་མཛད་པའི་ཡིག་ཆ་ལྟར་བྱའོ། །གཉིས་པ་ནི། བདག་གི་རྣལ་འབྱོར་ལ་བརྟེན་ནས། ཐ་མ་གྲངས་ཀྱི་བསྙེན་པ་འབུམ་ཕྲག་བརྒྱད་ཅུ། འབྲིང་
དུས་ཀྱི་བསྙེན་པ་ཟླ་བ་དྲུག རབ་མཚན་མའི་བསྙེན་པ་དངོས་སམ་རྨི་ལམ་དུ་སྐུ་མཐོང་བ་སོགས་རྟགས་མ་བྱུང་གི་བར་དང་། ཤིན་ཏུ་ཐ་མས་ཀྱང་དེ་རྣམས་མ་གྲུབ་ན། མེད་ཁ་མེད་ཀྱི་
ཡན་ལག་འདིའི་རྗེས་གནང་དང་ལུང་ཐོབ་པ། སྙིང་པོ་ལ་འབྲུ་འབུམ་ཟླ་བ་གཅིག་ལ་འགྲོ་བས། གཙང་སྦྲ་དང་བཅས་པས་བྱ་བ་སྔོན་དུ་བསྙེན་པའི་ཆོ་གའོ། །གཉིས་པ་ལས་ལ་སྦྱར་བ་

༄༅།     །ལ། སྦྱོར་དངོས་རྗེས་གསུམ་མོ། །དང་པོ་ལ་ལྔ། དཀྱིལ་འཁོར། རྟེན། བུམ་པ། མཆོད་པ། གཏོར་མ་བཤམས་པའོ། །དང་པོ་དཀྱིལ་
འཁོར་གང་དུ་བཞེངས་པའི་ས་ཕྱོགས་གཙང་ཞིང་ཡིད་དུ་འོང་བ་དང་། ཀླུ་ཐེབས་ཡོད་ཅིང་། གཟའ་སྐར་བཟང་པོ་འཛོམས་པའི་ཉིན། ས་སྟེགས་ཁོད་སྙོམས་ལ་བའི་ལྕི་བ་གཙང་མ་དྲི་
ཞིམ་པོའི་ཆུས་ལེགས་པར་བྱུགས་ལ། སློབ་དཔོན་ཞལ་ནུབ་ཏུ་ཕྱོགས་པའི་མདུན་དུ་བྱང་ནས་རིམ་པ་ལྟར། དང་པོ་ལྷའི་དཀྱིལ་འཁོར་ཁྲུ་གང་པ་པདྨ་དཀར་པོ་འདབ་མ་བརྒྱད་ཀྱི་ལྟེ་བར་
སེངྒེ་སྒྲའི་ཚོན་ཕུང་དཀར་པོ། རིགས་ལྔའི་མཚན་མ་སྟེང་དུ་དཀར་པོ། གཙོ་བོའི་མདུན་རྒྱབ་གང་རུང་བྱ། ཤར་སྔོ། ལྷོ་སེར། ནུབ་དམར། བྱང་ལྗང་གུ་རྣམས་ཚོན་ཕུང་ངམ། མེ་ཏོག་གི་ཚོམ་
བུ་སོགས་གང་རུང་དགོད་དོ། །གཉིས་པ་དེའི་གཡས་ཕྱོགས་སུ་ཀླུའི་དཀྱིལ་འཁོར་གྲུ་བཞི་སྒོ་བཞི་རྟ་བབས་དང་བྲལ་བ། མུན་པ་ཀ་བ་ཀ་རྒྱན་ཀྱང་མི་དགོས། རྩིག་པ། འདོད་སྣམ། ཕ་གུ། དྲྭ་

བ༑ མདའ་ཡབ། པུ་ཤུད། རྩིག་ནང་དུ་པདྨ་འདབ་བརྒྱད། གཞལ་ཡས་ཁང་གི་ཕྱི་རོལ་དུ་ལྕགས་རི་ཆ་ཕྲན་གཅིག་བསྐོར་བའི་ནང་དུ་མཚོ་དང་། དེ་ལ་ཕྱོགས་རེར་སྦྲུལ་གཉིས་བྲང་སྤྲོད། མཚམས་
བཞིར་མཇུག་མ་མདུད་པ། ཚོན་མདོག་ནི་པདྨ་དཀར་པོའམ་སྣ་ཚོགས། ཕྱོགས་མདོག་ཤར་དཀར། ལྷོ་སེར། ནུབ་དམར། བྱང་ལྗང་། རྩིག་པ་ནང་ནས་དམར་སྔོ་དཀར་བ། འདོད་སྣམ་དམར། ཕ་
གུ་སེར། དྲྭ་བའི་གཞི་ནག དྲྭ་བ་དཀར། མདའ་ཡབ་སྔོ། པུ་ཤུད་དཀར་པོ། ཆུ་སྔོ་སྐྱ། སྦྲུལ་ཕྱོགས་མདོག ལྕགས་རི་སྔོན་པོ་བྱའོ། །པདྨའི་ལྟེ་བ་དང་འདབ་མ་ལ་ཀླུ་སོ་སོའི་ཁ་དོག་དང་མཐུན་
པའི་ཚོན་ཕུང་ངམ། ནྃ་དགུ་དགོད་དོ། །བསྡུ་ན་ཀླུའི་དཀྱིལ་འཁོར་འདི་ལའང་པདྨ་འདབ་བརྒྱད་ཀྱིས་བཏུབ་པར་བཤད། གསུམ་པ་དེའི་གཡས་ཕྱོགས་སུ་ས་བདག་གི་དཀྱིལ་འཁོར་པདྨ་འདབ་བརྒྱད་ཁྲུ་
གང་པ་དཀར་པོ་བྲིའོ། །གཉིས་པ་རྟེན་ལ་གཉིས་ལས། དང་པོ་མཆོད་པའི་རྟེན་ནི། ཞིབ་ཟན་ནམ་བག་ཟན་ལ་ཀླུའི་གཟུགས་སྟོད་མི་ལ་སྦྲུལ་མགོའི་གདེངས་ཀ་བདུན་བདུན་པ། སྙིང་གར་ཐལ་མོ་སྦྱར་

༄༅།     །བ། སྨད་སྦྲུལ་མཇུག་འཁྱིལ་བ། རིན་པོ་ཆེའི་རྒྱན་དང་ལྡན་པ་དགུ་བྱས་ཏེ། དབུས་ཀྱི་དེ་ཆེ་བ། སྣོད་ཟངས་གཞོང་གཙང་མ་ལ་སོགས་པའི་ནང་དུ། ཟན་ལས་
པདྨ་འདབ་མ་བརྒྱད་ཀྱི་གཟུགས་བྱས་པའི་གདན་གྱི་སྟེང་དུ་བཞག་པ། ཀླུའི་དཀྱིལ་འཁོར་གྱི་དབུས་སུ་ཟངས་ཀྱི་མཉྫི་ལ་སོགས་པའི་སྟེང་དུ་བཞག་གོ །མཉྫི་མེད་ན་དཀར་གོང་གསུམ་གྱིས་ཆོག །གཉིས་
པ་གསོ་བའི་རྟེན་ནི། སྣོད་ཀྱི་ནང་དུ་ས་བདག་ཆེན་པོ་ཞེས་བྱ་བ་ཟན་ལས་རྩ་བ་གྲུ་བཞི་ལ་དབུས་དང་ཕྱོགས་བཞིར་གླང་གི་མགོ་ལྔ་ཡོད་པར་བྱས་ལ། དེའི་མཐའ་སྐོར་དུ་ཀླུ་ཕལ་པ་རིགས་བཞིའི་རྟེན་
ཤར་དུ་སྦྲུལ། ལྷོར་རུས་སྦལ། ནུབ་ཏུ་ལྗོང་མོ། བྱང་དུ་ཉ། ས་བདག་ཕལ་པ་རིགས་བཞིའི་རྟེན་ནི། ཤར་དུ་སྡིག་པ། ལྷོར་སྡོམ། ནུབ་ཏུ་ཁ་བརྒྱད། བྱང་དུ་གྲོག་མོ། གཞན་ཡང་བྱ་
ཁྱུང་། རྨ་བྱ། གླ་བ། ཕག་མ་གཏོགས་པའི་སེམས་ཅན་སྣ་ཚོགས་ཀྱི་གཟུགས་བརྙན། ཕྱོགས་རེར་གཉིས་གཉིས་བྱ་བའམ། དེ་ཙམ་མ་གྲུབ་ན་རེ་རེ་བྱས་ཏེ་བཀོད། དེ་ཐམས་ཅད་ཀྱི་ཐ་མ་སྤྲུལ་བརྒྱད་

ཀྱི་རྭ་བས་བསྐོར་བ། ས་བདག་གི་དཀྱིལ་འཁོར་གྱི་སྟེང་དུ་མཉྫི་སོགས་ཀྱི་སྟེང་དུ་གཞག་གོ །གསུམ་པ་བུམ་པ་ལ་གསུམ། ལྷ་དང་། དབང་དང་། རྩི་སྨན་གྱི་བུམ་པ་ཟངས་སམ་རྫ་ལས་བྱས་
ལ༑ རས་དཀར་པོ་ཁ་ཚར་མ་ཉམས་པས་མགུལ་ཆིངས་སྲོག་ལྔ་པའམ་གསུམ་པ་བྱས་ཏེ་བགེགས་བསལ། དང་པོ་གཉིས་སུ་སྨན་ལྔ། འབྲུ་ལྔ། དྲི་ལྔ། སྙིང་པོ་ལྔ། རིན་ཆེན་ལྔ་སྟེ་བུམ་སྨན་ཉེར་ལྔ་པ་
གཞུག་གོ །གསུམ་པ་རྩི་སྨན་གྱི་བུམ་པར་གཞི་སྤང་སྤོས་གཙང་མ་ལ་བྱས་ལ། བཟང་དྲུག་དཀར་མངར་གསུམ་དང་། །འབྲས་བུ་གསུམ་དང་རྒྱ་མཚོ་ལྦུ། །ཀཎྜ་ཀ་རི་ཆུ་སྲིན་སྡེར། །དབང་ལག་པདྨ་ནཱ་
ག་གེ །གཉི་བའི་མེ་ཏོག་ཨུཏྤལ་ཕྲ་མའི་མེ་ཏོག་ཟེར་བ་སྣང་། སྔོ། །མཚལ་དཀར་པུ་ཤེལ་སྙིང་ཞོ་ཤ །མཁལ་མ་ཞོ་ཤ་ཞོ་ཤའི་རིགས། །རྨ་བྱའི་མདོངས་དང་ཕྱགས་ཚང་ཀུ། །ནོར་བུ་མྱུ་གུ་ལེ་བརྒན་
དམར༑ །ལྷང་མ་ལྷང་ཚེར་མཁལ་སྲན་ཏེ། །གསེར་གྱི་མེ་ཏོག་པྲི་ཡངྐུ། །སྤང་རྒྱན་དཀར་སྔོ་ཤུ་དག་དཀར། །སླེ་ཏྲེ་གྲོ་མ་མོན་བུ་དང་། །རྒུན་འབྲུམ་ནཱ་ག་པུཥྤེ་རྣམས། །སྦྱར་ལ་གླ་རྩི་ཚ་བ་གསུམ། །

༄༅།     །དྲག་པོའི་རྫས་རྣམས་སྤང་བར་བྱ། །ར་དཀར་འོ་མའམ་བ་སེར་སྐྱའི། །འོ་མ་དྲི་བཟང་ཆུ་ཡིས་ནི། དུང་དང་ཏིལ་དཀར། རྡོ་རྒྱུས་རྣམས་ཀྱང་སྦྱར། མཆན། །སུམ་གཉིས་དགང་
ལ་ཀུ་ཤས་བརྒྱན། །བུམ་གདན་སྟེང་དུ་བཞག་པའོ། །བཞི་པ་མཆོད་པ་ལ་ཐུན་མོང་དང་ཐུན་མོང་མ་ཡིན་པ་གཉིས་ལས། དང་པོ་ནི། དཀྱིལ་འཁོར་སོ་སོའི་མཐར། དབང་ལྡན་དུ་མཚམས་འཛིན་མེ་ཏོག་
དང་༑ ཆུ་གཉིས་སྔོན་འགྲོའི་ཉེར་སྤྱོད་ཚན་པ་གསུམ་བཤམ། དེ་ཙམ་མ་གྲུབ་ན་སྤྱི་མཐུན་དུ་ཚར་གཅིག་ཕྱོགས་མཚམས་བརྒྱད་དུ་བཤམ་མོ། །གཉིས་པ་ནི། དར་རམ་རས་དམར་པོ་ལས་བྱས་པའི་ཤོག་བུ་
དམར་པོའང་རུང་། གདུགས་དང་། བ་དན་དང་། རས་སྐུད་དམར་པོ་ཁྲུ་གང་དང་བཅས་པ། ཀླུ་ཆེན་དགུ། ས་བདག་ཕལ་པ་རིགས་བཞི་དང་ཀླུ་ཕལ་པ་རིགས་བཞི་སྟེ་བརྒྱད། ཤ་
གཉེར་བ་གཉིས་ཏེ་ཚན་པ་བཅུ་དགུ་བཤམ། དེ་ཙམ་མ་འབྱོར་ན་ཀླུ་དགུ་ལ་རེ་རེ། ཀླུ་དང་ས་བདག་ཕལ་པ་གཉིས་ལ་རེ་རེ། ཤ་གཉེར་བ་རྣམས་ལ་རེ་རེ་སྟེ་ཚན་པ་བཅུ་གསུམ་སོ་སོའི་

ཐད་ཀར་བཤམ་མོ། །ཟན་ལ་འཛུགས་གཟུགས་ལ་བཙུགས་ན་ཀླུ་དང་ས་བདག་སོགས་བསྣད་པར་འགྱུར་བས་འཛུགས་མི་ཉན་ནོ། །ལྔ་པ་གཏོར་མ་ནི། ལྷའི་གཏོར་མ། གླུའི་གཏོར་
མ༑ ས་བདག་གི་གཏོར་མ་རྣམས་དཀྱིལ་འཁོར་སོ་སོའི་ཤར་དུ་བཤམ། དཀྱིལ་འཁོར་རྣམས་ཀྱི་གཡས་ཕྱོགས་སུ། ལྷོ་ནུབ་ནས་ཤར་ལྷོའི་བར། ཕྱོགས་སྐྱོང་དང་། འབྱུང་པོ་
དང་༑ བགེགས་གཏོར་རྣམས་མཐོང་བ་བརྒྱུད་པའི་ཕྱག་ལེན་ལྟར་བཤམས་ལ། དེ་རྣམས་ལ་མངར་གསུམ་དང་འཁུར་བ་སོགས་ཀྱང་བཞག་ཅིང་། གླ་རྩི་སྐྱུར་དམར་སོགས་དང་མ་
འདྲེས་པའི་གཙང་མཆོད་གཏོར་གྱི་སྣོད་ཐམས་ཅད་ར་གན་དང་། མཁར་བ་དང་ལྕགས་དང་བསེ་ལས་བྱས་པ་སྤང་ངོ་མཆན། སྦྲ་དང་། གཞན་ཡང་སློབ་དཔོན་གྱི་མདུན་དུ་སྟེགས་ཀྱི་སྟེང་དུ་རྡོ་རྗེ་དྲིལ་བུ། ལྷ་དབང་རྩི་
སྨན་གྱི་བུམ་པ། གཟུངས་རྡོར་དང་། དུང་ཆོས། མེ་ཏོག གོས་ཟུང་། རྨ་བྱའི་སྒྲོ་ལྔ་དང་། གཞན་ཡང་བསྒྲུབ་བྱ་ལ་དགོས་པའི་ཡོ་བྱད་སོགས་སྟ་གོན་བྱའོ། །གཉིས་པ་དངོས་

༄༅།     །གཞི་ལ་ལྔ་སྟེ། བདག་བསྐྱེད། ལྷ་ཀླུ་གདོན། སྒྲུབ་བྱ་ལ་ཇི་ལྟར་བྱ་བའོ། །དང་པོ་བདག་བསྐྱེད་ལ་གཉིས་ལས། བདག་གི་རྣལ་འབྱོར་
དང་། བུམ་པ་བསྒྲུབ་པ་གཉིས་ཀྱི། དང་པོ་བདག་ལྷར་བསྐྱེད་པ། བཟླས་པ་བྱ་བ། མཆོད་པ་བྱ་བ། བསྟོད་པ་བྱ་བ་དང་བཞི་ལས། དང་པོ་བདག་ལྷར་བསྐྱེད་པ་ནི་རང་ཉིད་ཁྲུས་
བྱས། གོས་གསར་པ་གྱོན། སྟན་བདེ་བ་ལ་འདུག་ཅིང་ཞལ་དཀྱིལ་འཁོར་ལ་མངོན་པར་ཕྱོགས་ཏེ། ཐོག་མར་ཨོཾ་ཨ་མྲྀ་ཏེ་ཧཱུྃ་ཕཊ་ཀྱིས་བསང་། སྭ་བྷཱ་ཝ་སོགས་ཀྱིས་
སྦྱངས། བསང་སྦྱངས་ཞེས་པའི་སྐབས་སུ་འདི་ལྟར་དྲན་པར་བྱ། སྟོང་པའི་ངང་ལས་ཨོཾ་ལས་བྱུང་བའི་རིན་པོ་ཆེ་ལས་གྲུབ་པའི་སྣོད་ཡངས་ཤིང་རྒྱ་ཆེ་བ་རྣམས་
ཀྱི་ནང་དུ། ཨོཾ་འོད་དུ་ཞུ་བ་ལས་བྱུང་བའི་ལྷ་རྫས་ལས་གྲུབ་པའི་མཆོད་ཡོན། ཞབས་བསིལ། མེ་ཏོག བདུག་སྤོས། མར་མེ། དྲི་

མཆོག ཞལ་ཟས། རོལ་མོ་རྣམས་དྭངས་ཤིང་ཐོགས་པ་མེད་པ་ནམ་མཁའི་མཐའ་ཀླས་པར་གྱུར་ཞེས་དང་། སོ་སོའི་ཕྱག་རྒྱ་དང་བཅས་པས། ཨོཾ་བཛྲ་
ཨརྒྷ་སྭཱཧཱ། ཨོཾ་བཛྲ་པཱ་དྱཾ་སྭཱཧཱ། ཨོཾ་བཛྲ་པུཥྤེ་སོགས་ནས་ཤབྡ་སྭཱཧཱའི་མཐར། ཨོཾ་བཛྲ་དྷརྨ་ར་ཎི་ཏ་སོགས་ལན་གསུམ་དང་། རོལ་མོ་བྱས་ཏེ་བྱིན་དབབ་ཅིང་
འོག་ཏུ་མཆོད་པ་བྱིན་རླབས་དགོས་པ་རྣམས་ལ་དྷརྨ་ར་ཎི་མི་བརྗོད་པ་ཁྱད་པར་རོ། །བདག་དང་འགྲོ་བ་ནམ་མཁའི་མཐའ་དང་མཉམ་པའི་སེམས་ཅན་ཐམས་ཅད་དུས་
འདི་ནས་བཟུང་སྟེ། ཇི་སྲིད་བྱང་ཆུབ་སྙིང་པོ་ལ་མཆིས་ཀྱི་བར་དུ། དཔལ་ལྡན་བླ་མ་དམ་པ་རྣམས་ལ་སྐྱབས་སུ་མཆིའོ། །རྫོགས་པའི་སངས་རྒྱས་
བཅོམ་ལྡན་འདས་རྣམས་ལ་སྐྱབས་སུ་མཆིའོ། །དམ་པའི་ཆོས་རྣམས་ལ་སྐྱབས་སུ་མཆིའོ། །འཕགས་པའི་དགེ་འདུན་རྣམས་ལ་སྐྱབས་སུ་

༄༅།     །མཆིའོ། །ཞེས་པ་བདུན་ནམ་ཉེར་གཅིག་སོགས་ཅི་ནུས་དང་། སེམས་ཅན་ཐམས་ཅད་ཀྱི་དོན་དུ་རྫོགས་པའི་སངས་རྒྱས་ཀྱི་གོ་
འཕང་ཐོབ་པར་བྱ། དེའི་ཆེད་དུ་རྗེ་བཙུན་སེངྒེ་སྒྲ་བསྒོམ་པར་བགྱིའོ། །ཞེས་ལན་གསུམ་གྱིས་སེམས་བསྐྱེད། རང་གི་སྙིང་གར་ཨ་ལས་ཟླ་བའི་དཀྱིལ་
འཁོར་གྱི་སྟེང་དུ་ཧྲཱིཿ དཀར་པོ་ལས་འོད་ཟེར་འཕྲོས་པས་ལུས་ཀྱི་ནང་ཐམས་ཅད་གང་། ཚེ་ཐོག་མ་མེད་པ་ནས་བསགས་པའི་ནད་གདོན་སྡིག་སྒྲིབ་
ཐམས་ཅད་སྦྱངས་ནས། ལུས་ཤེལ་སྒོང་དག་པ་ལྟ་བུར་གྱུར། འོད་ཟེར་ཕྱིར་འཕྲོས་པས་རང་བཞིན་གྱི་གནས་ནས་བླ་མ་དང་རྗེ་བཙུན་སེངྒེ་སྒྲ་ལ་
སངས་རྒྱས་དང་བྱང་ཆུབ་སེམས་དཔའི་ཚོགས་ཀྱིས་བསྐོར་བ་ཨོཾ་བཛྲ་ས་མཱ་ཛཿ ཞེས་ཕྱག་རྒྱས་སྤྱན་དྲངས། ན་མོ་གུ་རུ་བྷྱཿ ན་མོ་བྷཊྚ་རཱ་ཀ་སིདྷ་ནཱ་

ད་ས་པ་རི་ཝཱ་རེ་བྷྱཿ ཞེས་པས་ཕྱག་བྱ། ཨོཾ་སརྦ་ཏ་ཐཱ་ག་ཏ་སིདྡྷ་ནཱ་ད་ས་པ་རི་ཝཱ་ར་ཨབྷཾ་པྲ་ཏཱིཙྪ་སྭཱཧཱ། པཱ་དྱཾ་པྲ་ཏཱིཙྪ་སྭཱཧཱ། པུཥྤེ་ནས་ཤབྡ་པྲ་ཏཱིཙྪ་
སཱཧཱ། དཀོན་མཆོག་གསུམ་ལ་བདག་སྐྱབས་མཆི་སོགས་ནས། འགྲུབ་པར་ཤོག །ཅེས་ལན་གསུམ། སེམས་ཅན་ཐམས་ཅད་བདེ་བ་དང་བདེ་བའི་རྒྱུ
དང་སོགས་ཀྱིས་ཚད་མེད་བཞི་བསྒོམ། ཨོཾ་ཤུ་ནྱ་ཏཱ་སོགས་ནས་ཧཾ། སྟོང་པའི་ངང་ལས་པཾ་ལས་པདྨ་དམར་པོ་འདབ་མ་བརྒྱད་པའི་སྟེང་དུ་ཨ་ལས་སེངྒེ་
དཀར་པོ། མགོ་བོ་གཡས་སུ་བསྟན་ཞིང་གདོང་གྱེན་དུ་ཕྱོགས་པ། རལ་པ་དམར་པོ་ཐུར་ལ་འཕྱང་ཞིང་རིན་པོ་ཆེའི་རྒྱན་གྱིས་བརྒྱན་པ། དེའི་སྟེང་དུ་
ཨ་ལས་ཟླ་བའི་དཀྱིལ་འཁོར་གྱི་སྟེང་དུ་ཧྲཱིཿ དཀར་པོ་རིང་ཆ་ཚེག་དྲག་དང་བཅས་པ། དེ་ལས་འོད་ཟེར་འཕྲོས་འཕགས་པ་མཆོད། སེམས་ཅན་

༄༅། །ཐམས་ཅད་ཀྱི་ཀླུ་དང་ས་བདག་གི་གནོད་པ་ཐམས་ཅད་བཅོམ་ཞིང་སྡིག་སྒྲིབ་སྦྱངས། སེངྒེ་སྒྲའི་གོ་འཕང་ལ་
བཀོད། ཚུར་འདུས་ཧྲཱིཿ ལ་ཐིམ་ཞིང་ཡོངས་སུ་གྱུར་པ་ལས། རང་ཉིད་རྗེ་བཙུན་སེངྒེ་སྒྲ་སྐུ་མདོག་དཀར་པོ་ཞལ་གཅིག་ཕྱག་གཉིས་པ། ཕྱག་
གཡས་པས་སྐྱབས་སྦྱིན་གྱི་ཕྱག་རྒྱ་པུས་མོ་གཡས་པའི་སྟེང་དུ་བརྐྱངས་པ། གཡོན་སྐུ་རྒྱབ་ཏུ་གདན་ལ་བརྟེན་པ། རལ་པའི་ཐོར་ཅོག་བཅིངས་
ཤིང་༑ སྤྱན་གསུམ་དང་ལྡན་པ། གཡས་ལོགས་སུ་སྐུ་ལ་ཅུང་ཟད་མ་རེག་པའི་ཏྲི་ཤཱུ་ལ་ལྗང་གུ་གྱེན་དུ་བསྒྲེངས་པ་ལ་སྦྲུལ་དཀར་པོས་དཀྲིས་
པ༑ གཡོན་ལོགས་སུ་པདྨ་དཀར་པོའི་སྟེང་ན་རལ་གྲི་མེ་འབར་བ་དང་། མེ་ཏོག་དྲི་ཞིམ་པོ་སྣ་ཚོགས་པས་གང་བའི་ཐོད་པ་དཀར་པོ་ཅན། ཀྲྀཥྞ་ས་

རའི་པགས་པས་ནུ་མ་གཡོན་པ་བཀབ་པ། དར་དམར་པོའི་ཤམ་ཐབས་ཅན། ཚངས་སྐུད་མ་གཏོགས་པའི་རྒྱན་གཞན་ཐམས་ཅད་སྤངས་པ། དཀའ་
ཐུབ་ཀྱི་ཆ་ལུགས་ཅན། ཞབས་གཉིས་རྒྱལ་པོ་རོལ་པའི་སྟབས་ཀྱིས་བཞུགས་པ། དེའི་དཔྲལ་བར་ཨོཾ་དཀར་པོ། མགྲིན་པར་ཨཱཿ དམར་
པོ། ཐུགས་ཀར་ཧཱུཾ་སྔོན་པོ། ཐུགས་ཀའི་ནང་དུ་ཟླ་བ་ལ་ཧྲཱིཿ དཀར་པོ། དེ་ལས་འོད་ཟེར་འཕྲོས་པས་རང་བཞིན་གྱི་གནས་ནས་རྗེ་བཙུན་སེངྒེ་སྒྲ་ལ་
སངས་རྒྱས་དང་བྱང་ཆུབ་སེམས་དཔའི་ཚོགས་དཔག་ཏུ་མེད་པས་བསྐོར་བ་ཨོཾ་བཛྲ་ས་མཱ་ཛཿ ཞེས་སྔགས་དང་ཕྱག་རྒྱས་སྤྱན་དྲངས། ཨོཾ་སརྦ་ཏ་ཐཱ་ག་ཏ་
སིདྷ་ནཱ་ད་ས་པ་རི་ཝཱ་ར་ཨརྒྷཾ་པྲ་ཏཱིཙྪ་སྭཱཧཱ་སོགས་མཚན་སྔགས་ལན་གཅིག་སྦྱར་བས་མཆོད། ཛཿ ཧཱུྃ་བཾ་ཧོཿ རང་ལ་གཉིས་སུ་མེད་པར་བསྟིམ། སླར་ཡང་

༄༅།            །ཐུགས་ཀའི་ཧྲཱིཿ ལས་འོད་ཟེར་འཕྲོས་པས་དབང་གི་ལྷ་རིགས་ལྔ་འཁོར་དང་བཅས་པ་ཨོཾ་བཛྲ་ས་མཱ་ཛཿ ཨོཾ་པཉྩ་ཀུ་ལ་
ས་པ་རི་ཝཱ་ར་ཨརྒྷཾ་སོགས་ཀྱིས་སྔར་ལྟར་མཆོད། དེ་བཞིན་གཤེགས་པ་ཐམས་ཅད་ཀྱིས་བདག་ལ་མངོན་པར་དབང་བསྐུར་བ་སྩལ་དུ་གསོལ། ཞེས་གསོལ་
བ་བཏབ་པས། ཇི་ལྟར་བལྟམས་པ་སོགས་ནས། ཤྲཱི་ཡེ་ཧཱུྃ། ཞེས་གསུང་ཞིང་བུམ་པའི་ཆུས་སྤྱི་བོ་ནས་དབང་བསྐུར། སྐུ་གང་།    དྲི་མ་དག     ཆུའི་
ལྷག་མ་ཡར་ལུད་པ་ལས་འོད་དཔག་མེད་ཀྱིས་དབུར་བརྒྱན། དེ་ཉིད་ཀྱི་ཚེ་རིགས་ལྔའི་འོད་ཟེར་སྤྲོ་བའང་གྲུབ་སྟེ། གནས་དེ་ཉིད་ནས་འཕྲོས་ནས་དེ་ཉིད་དུ་བཞུགས་པར་
བཤད། དབུའི་སྟེང་དུ་རྣམ་པར་སྣང་མཛད། དཔུང་པ་གཡས་པར་མི་བསྐྱོད་པ། གཡོན་པར་འོད་དཔག་མེད། དཀུ་གཡས་པ་རིན་ཆེན་འབྱུང་

ལྡན༑ གཡོན་པར་དོན་ཡོད་གྲུབ་པ་རྣམས་བཞུགས་པར་གྱུར། ཞེས་བརྗོད་དོ། །གཉིས་པ་ནི་ལྷའི་སྐུ་སྣང་ལ་རང་བཞིན་མེད་པ་ལ་སེམས་གཏད་ལ། ཐུགས་ཀའི་
ཧྲཱིཿ    ཡིག་གི་མཐའ་མར་སྔགས་ཕྲེང་ཁ་དོག་དཀར་པོས་བསྐོར་བ་ལས་འོད་ཟེར་འཕྲོས་པས། སངས་རྒྱས་ཐམས་ཅད་ཀྱི་ཐུགས་རྒྱུད་བསྐུལ། བདག་
དང་སེམས་ཅན་ཐམས་ཅད་ཀྱི་ཀླུ་དང་ས་བདག་གི་གནོད་པའི་ནད་གདོན་སྡིག་སྒྲིབ་ཐམས་ཅད་ཞི་བར་བྱིན་གྱིས་བརླབས་པར་བསམས་ཤིང་། ཨོཾ་ཨཱཿ 
ཧྲཱིཿ སིདྷ་ནཱ་ད་ཧཱུྃ་ཕཊ། ཅེས་ཅི་མང་དང་། ཐུན་གཤམ་དུ། ན་མོ་རཏྣ་ཏྲ་ཡཱ་ཡ། ན་མ་ཨཱཪྻ་ཨ་ཝ་ལོ་ཀི་ཏེ་ཤྭ་རཱ་ཡ། བོ་དྷི་སཏྭཱ་ཡ། མཧཱ་སཏྭཱ་
ཡ༑ མཧཱ་ཀཱ་རུ་ཎི་ཀཱ་ཡ། ཏདྱ་ཐཱ། ཨོཾ་ཨ་ཀ་ཊེ། བི་ཀ་ཊེ། ནི་ཀ་ཊེ། ཀ་ཊངྐ་ཊེ། ཀ་རོ་ཊེ། བཱིཪྻ་སྭཱཧཱ། ཞེས་ཅི་ནུས་བཟླས་པའི་མཐར་བདག་

༄༅།               །བསྐྱེད་ཀྱི་ཡེ་ཤེས་པ་མདུན་དུ་བྱོན་བར་བསམ་མོ། །གསུམ་པ་ནི། དེ་ལ་ཨོཾ་སརྦ་ཏ་ཐཱ་ག་ཏ་སིདྡྷ་ནཱ་ད་ས་པ་རི་ཝཱ་ར་ཞེས་ལན་
གཅིག་སྦྱར་བའི་ཨརྒྷཾ་པྲ་ཏཱིཙྪ་སྭཱཧཱ་ནས་ཤབྡ་པྲ་ཏཱིཙྪ་སྭཱཧཱ་བར་གྱིས་མཆོད། བཞི་པ་བསྟོད་པ་ནི་ཐལ་མོ་སྦྱར་ཏེ། ཐུབ་པའི་དབང་པོས་སྤྱི་གཙུག་བརྒྱན། །སྐུ་
མདོག་དཀར་གསལ་གངས་རི་འདྲ། །ཉོན་མོངས་མ་ལུས་པདྨ་བཞིན། །ཐུགས་རྗེ་ཆེ་ཞིང་མགོན་གྱུར་པ། །ཉོན་མོངས་སེམས་ཅན་ཕོངས་གྱུར་
པ༑ །དྲན་པས་སྡུག་བསྔལ་ཞི་མཛད་པ། །མགོན་དུ་གྱུར་ལ་ཕྱག་འཚལ་ལོ། །ཞེས་དང་། བཅོམ་ལྡན་འདས་བདག་དང་སེམས་ཅན་ཐམས་ཅད་ལ་
མཆོག་དང་ཐུན་མོང་གི་དངོས་གྲུབ་མ་ལུས་པ་སྩལ་དུ་གསོལ། ས་བདག་ཀླུ་གཉན་གྱི་གནོད་པ་ཐམས་ཅད་ཞི་བ་དང་། རྗེ་བཙུན་སེངྒེ་སྒྲའི་གོ་འཕང་

ཐོབ་པར་བྱིན་གྱིས་བརླབ་ཏུ་གསོལ། ཞེས་འདོད་པའི་དོན་ལ་གསོལ་བ་གདབ། ཡི་གེ་བརྒྱ་པ་ལན་གསུམ་དང་། མ་འབྱོར་པ་དང་ཉམས་པ་དང་སོགས་ཀྱིས་བཟོད་
པར་གསོལ། ཨོཾ་བཛྲ་མུཿ ཡེ་ཤེས་པ་གཤེགས། དམ་ཚིག་པའི་ང་རྒྱལ་གྱིས་གནས་པར་བྱའོ། །གཉིས་པ་བུམ་པ་ལ། ལྷ་བུམ་གྱི་སྟེང་དུ་དུང་ཆོས་གཟུངས་རྡོར་དང་བཅས་
པ་བཤམས་ནས། བསང་སྦྱངས། སྟོང་པའི་ངང་ལས་པཾ་ལས་པདྨ་དང་། ཨ་ལས་ཟླ་བའི་དཀྱིལ་འཁོར་གྱི་སྟེང་དུ། བྷྲཱུྃ་བྷྲཱུྃ་བྷྲཱུྃ་ལས་རིན་པོ་ཆེའི་བུམ་པ་
ཡངས་ཤིང་རྒྱ་ཆེ་བ། ལྟོ་བ་ལྡིར་བ། ཞབས་ཞུམ་པ། མགྲིན་པ་ཕྲ་བ། ཁ་གཡེལ་བ། མཆུ་འཕྱང་བ། ལྷའི་གོས་ཀྱིས་མགུལ་ཆིངས་
དང་༑ དཔག་བསམ་གྱི་ཤིང་གིས་ཁ་བརྒྱན་པ། ནང་ཆུ་དང་བཅུད་སྣ་ཚོགས་ཀྱིས་ཡོངས་སུ་གང་བ། ལྷའི་བུམ་པའི་ནང་དུ་པཾ་ལས་པདྨ་དམར་པོ་

༄༅།         །འདབ་མ་བརྒྱད་པའི་ལྟེ་བར། ཨ་ལས་སེངྒེ་དཀར་པོ་མགོ་བོ་གཡས་སུ་བསྟན་ཞིང་གདོང་གྱེན་དུ་ཕྱོགས་པ། རལ་པ་
དམར་པོ་ཐུར་ལ་འཕྱང་ཞིང་རིན་པོ་ཆེའི་རྒྱན་གྱིས་བརྒྱན་པ། དེའི་སྟེང་དུ་ཨ་ལས་ཟླ་བའི་དཀྱིལ་འཁོར་གྱི་སྟེང་དུ་ཧྲཱིཿ དཀར་པོ་རིང་ཆ་ཚེག་དྲག་དང་
བཅས་པ། དེ་ལས་འོད་ཟེར་འཕྲོས། འཕགས་པ་མཆོད། སེམས་ཅན་ཐམས་ཅད་ཀྱི་ཀླུ་དང་ས་བདག་གི་གནོད་པ་ཐམས་ཅད་བཅོམ་ཞིང་སྡིག་སྒྲིབ་
སྦྱངས༑ སེངྒེ་སྒྲའི་གོ་འཕང་ལ་བཀོད། ཚུར་འདུས་ཧྲཱིཿ ལ་ཐིམ་ཞིང་ཡོངས་སུ་གྱུར་པ་ལས། དེ་ཉིད་རྗེ་བཙུན་སེངྒ་སྒྲ་སྐུ་མདོག་དཀར་པོ་ཞལ་
གཅིག་ཕྱག་གཉིས་པ། ཕྱག་གཡས་པས་སྐྱབས་སྦྱིན་གྱི་ཕྱག་རྒྱ་པུས་མོ་གཡས་པའི་སྟེང་དུ་བརྐྱངས་པ། གཡོན་སྐུ་རྒྱབ་ཏུ་གདན་ལ་བརྟེན་

པ༑ རལ་པའི་ཐོར་ཅོག་བཅིངས་ཤིང་། སྤྱན་གསུམ་དང་ལྡན་པ། གཡས་ལོགས་སུ་སྐུ་ལ་ཅུང་ཟད་མ་རེག་པའི་ཏྲི་ཤཱ་ལ་ལྗང་གུ་གྱེན་དུ་བསྒྲེངས་པ་
ལ་སྦྲུལ་དཀར་པོས་དཀྲིས་པ། གཡོན་ལོགས་སུ་པདྨ་དཀར་པོའི་སྟེང་ན་རལ་གྲི་མེ་འབར་བ་དང་། མེ་ཏོག་དྲི་ཞིམ་པོ་སྣ་ཚོགས་པས་གང་བའི་ཐོད་པ་
དཀར་པོ་ཅན། ཀྲྀཥྞ་ས་རའི་པགས་པས་ནུ་མ་གཡོན་པ་བཀབ་པ། དར་དམར་པོའི་ཤམ་ཐབས་ཅན། ཚངས་སྐུད་མ་གཏོགས་པའི་རྒྱན་གཞན་
ཐམས་ཅད་སྤངས་པ། བཀའ་ཐུབ་ཀྱི་ཆ་ལུགས་ཅན། ཞབས་གཉིས་རྒྱལ་པོ་རོལ་པའི་སྟབས་ཀྱིས་བཞུགས་། ནྃ་དགུ་ཡོངས་སུ་གྱུར་པ་
ལས༑ གཙོ་བོའི་མདུན་དུ་ཆུ་བདག་ཝཱ་རུ་ཎ་དཀར་པོ་བཀའ་ནོད་པའི་ཚུལ་དུ་གནས་པ། འདབ་མ་བརྒྱད་ལ་ཤར་དུ་མཐའ་ཡས་སྔོན་པོ། ལྷོར་ནོར་

༄༅།         །རྒྱས་སེར་པོ། ནུབ་ཏུ་འཇོག་པོ་དམར་པོ། བྱང་དུ་སྟོབས་རྒྱུ་ལྗང་གུ། མེར་པདྨ་དམར་པོ། སྲིན་པོར་པདྨ་ཆེན་པོ་
སྔོན་པོ། རླུང་དུ་དུང་སྐྱོང་སེར་པོ། དབང་ལྡན་དུ་རིགས་ལྡན་དཀར་པོ་སྟེ། ཐམས་ཅད་ཀྱང་སྟོད་མིའི་རྣམ་པ་ཅན་ཐལ་མོ་སྦྱར་བ། སྦྲུལ་མགོའི་
གདེངས་ཀ་བདུན་བདུན་དང་ལྡན་པའི་སྤྱི་བོར་ཡིད་བཞིན་གྱི་ནོར་བུ་རིན་པོ་ཆེ་དབང་གི་རྒྱལ་པོས་བརྒྱན་པ། དར་དང་རིན་པོ་ཆེའི་རྒྱན་གྱིས་སྤྲས་
པ༑ སྨད་སྦྲུལ་མཇུག་འཁྱིལ་བ། དེའི་ཕྱི་རོལ་དུ་ཤར་དུ་བརྒྱ་བྱིན་སེར་པོ་གླང་པོ་ཆེ་ལ་ཞོན་པ་རྡོ་རྗེ་འཛིན་པ། ལྷོར་གཤིན་རྗེ་སྔོན་པོ་མ་ཧེ་ལ་ཞོན་པ་
དབྱུག་ཐོ་འཛིན་པ། ནུབ་ཏུ་ཆུ་ལྷ་དཀར་པོ་ཆུ་སྲིན་ལ་ཞོན་པ་སྦྲུལ་ཞགས་འཛིན་པ། བྱང་དུ་གནོད་སྦྱིན་སེར་པོ་རྟ་ལ་ཞོན་པ་བེ་ཅོན་འཛིན་པ། མེར་མེ་

ལྷ་དམར་པོ་ར་སྐྱེས་ལ་ཞོན་པ་མེ་ཐབ་འཛིན་པ། བདེན་བྲལ་དུ་སྲིན་པོ་ནག་པོ་རོ་ལངས་ལ་ཞོན་པ་རལ་གྲི་འཛིན་པ། རླུང་དུ་རླུང་ལྷ་ལྗང་གུ་ཤྭ་བ་ལ་
ཞོན་པ་བ་དན་འཛིན་པ། དབང་ལྡན་དུ་དབང་ལྡན་དཀར་པོ་གླང་ལ་ཞོན་པ་རྩེ་གསུམ་འཛིན་པ། སྟེང་དུ་ཚངས་པ་སེར་པོ་ངང་པ་ལ་ཞོན་པ་འཁོར་ལོ་
འཛིན་པ། འོག་ཏུ་ས་ལྷ་སེར་པོ་ཕག་ལ་ཞོན་པ་བུམ་པ་འཛིན་པ། ཞེས་པས་བསྐྱེད་ལ། ལྷ་དེ་ཐམས་ཅད་ཀྱི་དཔྲལ་བར་ཨོཾ་དཀར་པོ། མགྲིན་པར་ཨཱཿ
དམར་པོ། ཐུགས་ཀར་ཧཱུྃ་སྔོན་པོ། རང་གི་ཐུགས་ཀའི་ཧྲཱིཿ ལས་འོད་ཟེར་འཕྲོས་པས། ཕྱོགས་བཅུའི་སངས་རྒྱས་དང་བྱང་ཆུབ་སེམས་དཔའ་
ཐམས་ཅད་རྗེ་བཙུན་སེངྒེ་སྒྲའི་ལྷ་ཚོགས་ཀྱི་རྣམ་པར་ཨོཾ་བཛྲ་ས་མཱ་ཛ༔ རྡོ་རྗེ་དྲིལ་བུ་འཛིན་པས། མ་ལུས་སེམས་ཅན་ཀུན་གྱི་མགོན་གྱུར་ཅིང་སོགས་བློ་ཀ་

༄༅།       །གསུམ་གྱི་མཐར། ཨོཾ་སརྦ་ཏ་ཐཱ་ག་ཏ་སིདྡྷ་ནཱ་ད་ས་པ་རི་ཝཱ་ར་ཨེ་ཧེ་ཧི། ཨོཾ་སརྦ་ཏ་ཐཱ་ག་ཏ་སིདྡྷ་ནཱ་ད་ས་པ་རི་ཝཱ་ར་ཨརྒྷཾ་
པྲ་ཏཱིཙྪ་སྭཱཧཱ། པཱ་དྱཱཾ་པྲ་ཏཱིཙྪ་སོགས་ནས་ཤབྡ་པྲ་ཏཱིཙྪ་སྭཱཧཱ་བར་དང་། ཛཿ ཧཱུྃ་བཾ་ཧོཿ སླར་ཡང་ཐུགས་ཀའི་ཧྲཱིཿ ལས་འོད་ཟེར་འཕྲོས་པས་དབང་གི་ལྷ་
རིགས་ལྔ་འཁོར་དང་བཅས་པ་ཨོཾ་བཛྲ་ས་མཱ་ཛཿ ཨོཾ་པཉྩ་ཀུ་ལ་ས་པ་རི་ཝཱ་ར་ཨརྒྷཾ་པྲ་ཏཱིཙྪ་སྭཱཧཱ་སོགས་ནས་ཤབྡ་པྲ་ཏཱིཙྪ་སྭཱཧཱ་བར་དང་། དེ་བཞིན་
གཤེགས་པ་ཐམས་ཅད་ཀྱིས་འདི་ལ་མངོན་པར་དབང་བསྐུར་བ་སྩལ་དུ་གསོལ། ཇི་ལྟར་བལྟམས་པ་སོགས་ནས། དེ་བཞིན་བདག་གིས་དབང་བསྐུར་
རོ། །ཨོཾ་སརྦ་ཏ་ཐཱ་ག་ཏ་ཨ་བྷི་ཥེ་ཀ་ཏ་ས་མ་ཡ་ཤྲཱི་ཡེ་ཧཱུྃ་ཞེས་གསུང་ཞིང་བུམ་པའི་ཆུས་སྤྱི་བོ་ནས་དབང་བསྐུར། སྐུ་གང་། དྲི་མ་དག ཆུའི་ལྷག་

མ་ཡར་ལུད་པ་ལས་ལྷ་ཐམས་ཅད་ལ་འོད་དཔག་མེད་ཀྱིས་དབུར་བརྒྱན། མཚན་སྔགས་རེ་རེའི་འགོར་སྦྱར་བའི་ཨརྒྷཾ་ནས་ཤབྡ་བར་དང་། དྷརྨ་ར་ཎི་རོལ་ཆེན་
དང་བཅས་པས་མཆོད། རྡོ་རྗེ་དྲིལ་བུ་འཛིན་པས། བརྩེ་བའི་ཐུགས་རྗེའི་དབང་ཕྱུག་ཉིད་ཀྱི་སྐུ། །དྲང་སྲོང་ཆེན་པོའི་ཚུལ་དུ་བཞུགས་ནས་ཀྱང་། །འགྲོ་བའི་
གདུང་བ་ཐམས་ཅད་སེལ་མཛད་པའི། །བཅོམ་ལྡན་སེངྒེ་སྒྲ་ལ་ཕྱག་འཚལ་ལོ། །གདེངས་ཀ་ནོར་བུ་འབར་བའི་འོད་ཀྱིས་ནི། །ས་འོག་མུན་པའི་
ཚོགས་རྣམས་འཇོམས་མཛད་པ། །བསྟན་ལ་རབ་དགའ་མཐུ་སྟོབས་བསམ་མི་ཁྱབ། །ཀླུ་རྒྱལ་འཁོར་དང་བཅས་ལ་ཕྱག་འཚལ་ལོ། །ཚངས་པ་
བརྒྱ་བྱིན་ལ་སོགས་པ། །ཆོས་ཀྱི་དབྱིངས་ལ་དབྱེར་མེད་ཀྱང་། །རྣམ་འཕྲུལ་དུ་མས་བསྟན་པ་སྐྱོང་། །ཕྱོགས་སྐྱོང་བཅུ་ལ་ཕྱག་འཚལ་ལོ། །ཞེས་

༄༅།         །པས་བསྟོད་དོ། །གཟུངས་ཐག་བླངས་ཏེ། རང་གི་སྙིང་ག་ནས་སྔགས་ཀྱི་ཕྲེང་བ་གཟུངས་ཐག་ལ་བརྟེན་ནས་སོང་བས་བུམ་
ནང་གི་ལྷའི་རྒྱུད་བསྐུལ་ནས་ཐུགས་ཀ་ནས་ཡེ་ཤེས་ཀྱི་བདུད་རྩིའི་རྒྱུན་བབས་པས་བུམ་པ་གང་བར་གྱུར། སེངྒེ་སྒྲའི་སྙིང་པོ་བརྒྱ་རྩ་དང་། གཟུངས་རིང་ཅི་
ནུས་དང་། ཀླུའི་རྒྱལ་པོ་དགུའི་སྔགས་ནི། ཨོཾ་ཕུཿ ཝཱ་རུ་ཎཱ་ཡ་ནཱ་ག་རཱ་ཛ་ཧཱུཾ་ཕཊ་སྭཱཧཱ། ཨོཾ་ཕུཿ ཨ་ནནྟཱ་ཡ་ནཱ་ག་རཱ་ཛ་ཕུཿ ཧཱུྃ་ཕཊ་སྭཱཧཱ། ཨོཾ་ཕུཿ   བ་སུ་
ཀཱ་ཡ་ནཱ་ག་རཱ་ཛ་ཕུ ཧཱུྃ་ཕཊ་སྭཱཧཱ། ཨོཾ་ཕུཿ ཏཀྵ་ཀཱ་ཡ་ནཱ་ག་རཱ་ཛ་ཕུཿ ཧཱུྃ་ཕཊ་སྭཱཧཱ། ཨོཾ་ཕུཿ ཀརྐོ་ཊཱ་ཡ་ནཱ་ག་རཱ་ཛ་ཕུཿ ཧཱུྃ་ཕཊ་སྭཱཧཱ། ཨོཾ་ཕུཿ པདྨཱ་ཡ་ནཱ་
ག་རཱ་ཛ་ཕུཿ ཧཱུྃ་ཕཊ་སྭཱཧཱ། ཨོ་ཕུཿ མཧཱ་པདྨ་ཡ་ནཱ་ག་རཱ་ཛ་ཕུཿ ཧཱུྃ་ཕཊ་སྭཱཧཱ། ཨོཾ་ཕུཿ ཤཾ་ཁ་པཱ་ལཱ་ཡ་ནཱ་ག་རཱ་ཛ་ཕུཿ ཧཱུྃ་ཕཊ་སྭཱཧཱ། ཨོཾ་ཕུཿ   ཀུ་ལི་ཀཱ་ཡ་

ནཱ་ག་རཱ་ཛ་ཧཱུཾ་ཕཊ་སྭཱཧཱ། ཞེས་པ་བརྒྱ་རྩ་དང་། ཕྱོགས་སྐྱོང་བཅུའི་སྔགས་ནི། ཨོཾ་ཤ་ཀྲ་ས་ཧ་ཐ་ཨཀྵ་ན་ཡེ། ཨག་ཡེ། ཡ་མཱ་ཡ། ནཻར་རྀ་ཏྱཱ་
ཡ༑ ཝ་རུ་ཎ་ཡ། ཝ་ཡ་ཝེ། ཀུ་བེ་ར་ཡ། རུ་ཊ་ཡ། ཨུརྔྷ་བྲཧྨ་ཎཱ་ཡ། སཱུཪྻ་གྲ་ཧ་ཨ་དྷི་པ་ཏ་ཡེ། ཙནྡྲ་ནཀྵ་ཏྲ་ཨ་དྷི་པ་ཏ་ཡེ། ཨ་དྷི་པྲྀ་ཐི་ཝཱི་
བྷྱཿ   ཨ་སུ་རེ་བྷྱཿ ནཱ་གེ་བྷྱཿ སྭཱཧཱ། ཞེས་བརྒྱ་རྩ་བཟླས་སོ། །དེ་ནས་དབང་གི་བུམ་པ་ལ་གཟུངས་ཐག་སྤོས་ལ། རང་གི་སྙིང་ག་ནས་སྔགས་ཀྱི་ཕྲེང་བ་
གཟུངས་ཐག་ལ་བརྟེན་ནས་སོང་བས་བུམ་པའི་ཆུ་ནུས་པ་དང་ལྡན་པར་གྱུར། གོང་ལྟར་སྙིང་པོ་དང་གཟུངས་རིང་ཀླུ་བརྒྱད་ཕྱོགས་སྐྱོང་གི་སྔགས་རྣམས་ཀྱི་སྟེང་དུ་
ཡུམ་གཉིས་ཀྱི་སྔགས་ནི། ཨོཾ་རུ་རུ་སྤུ་རུ་ཛྭ་ལ་ཏིཥྛསིདྡྷི་ལོ་ཙཱ་ནི་སརྦ་ཨརྦ་སཱ་དྷ་ནཱ་ཡ་སྭཱཧཱ། ཨོཾ་པྲ་བྷ་ཝ་དྷྱེ་བྷུ་པྲ་བྷ་ཝ་དྷྱེ་བྷུར་བྷུ་ཝ་སྭཿ པྲ་བྷ་ཝ་

༄༅།        །དྷྱེ། ས་བིད་ཏྲ། པྲ་བྷ་ཝ་དྷྱེ། སརྦ་ནཱ་ག་དུཿ ཁོ་པྲ་ཤ་མ་ན་ཡེ་སྭཱཧཱ། ཞེས་ཉེར་གཅིག་བཟླས། ཨོཾ་རུ་རུ་སྤུ་རུ་ཛྭ་ལ་ཏིཥྛ་
སིདྡྷི་ལོ་ཙ་ནི་སརྦ་ཨརྠ་སཱ་དྷ་ནཱ་ཡ་སྭཱཧཱ། ཨོཾ་པྲ་བྷ་ཝ་དྷྱེ་བྷུ་པྲ་བྷ་ཝ་དྷྱེ་བྷུར་བྷུ་ཝ་སྭཿ པྲ་བྷ་ཝ་དྷྱེ། ས་བིད་ཏྲ། པྲ་བྷ་ཝ་དྷྱེ། སརྦ་བྷཱུ་མི་པ་ཏི་དུཿ ཁོ་
པྲ་ཤ་མ་ན་ཡེ་སྭཱཧཱ། ཉེར་གཅིག་བཟླས་སོ། །ཡང་གཟུངས་ཐག་སྤོས་ལ། རྩི་སྨན་གྱི་བུམ་པ་བདུད་རྩིར་བསྒྱུར་བའི་སྔགས་ནི། ཨོཾ་དཱི་བྱ་ཨ་མྲྀ་ཏེ། སནྟརྤ་ཤ་མི་
ཏ༑ པྲ་ཏིཙྪ་ཐ་ས་ས་ནན། ནཱམ་སཱཧཱ། ཞེས་ཉེར་གཅིག་བཟླས་པས་བདུད་རྩིར་གྱུར་པར་བསམ། ལྷའི་བུམ་པ་ལ་སྔར་བཞིན་ཨོཾ་སརྦ་ཏ་ཐཱ་ག་ཏ་སོགས་ནས་ཕྱོགས་
སྐྱོང་བཅུ་ལ་ཕྱག་འཚལ་ལོ་ཞེས་པའི་བར་གྱིས་མཆོད་ཅིང་བསྟོད་ནས། དུང་ཆོས་ཀྱི་མཆོད་ཡོན་བུམ་པར་བླུགས་ལ། ཨོཾ་ཨཱཿ ཧཱུྃ་བུམ་པའི་ཡེ་ཤེས་པ་

གཤེགས། དམ་ཚིག་པ་འོད་དུ་ཞུ་བ་ལས་བྱུང་བའི་བུམ་པའི་ཆུ་བདུད་རྩིའི་རང་བཞིན་དུ་གྱུར་པར་བསམ། ཡིག་བརྒྱ་ལན་གསུམ་གྱིས་བརྟན་པར་བསམ་མོ།
གཉིས་པ་ལྷའི་བྱ་བ་ལ་གཉིས། བསྒྲུབ་པ་དང་མཆོད་པའོ། །དང་པོ་ལ་བཞི། མདུན་བསྐྱེད་ཀྱི་ལྷ་བསྐྱེད་པ། གནས་གསུམ་བྱིན་གྱིས་བརླབ་པ། ཡེ་ཤེས་ཀྱི་འཁོར་ལོ་དགུག་གཞུག་
བྱ་བ། དབང་བསྐུར་ཞིང་རིགས་ཀྱི་བདག་པོའི་རྒྱས་གདབ་པའོ། །དང་པོ་ནི་བྲིས་སྐུའམ་མཎྜལ་ལ་དམིགས་ཏེ། བསང་སྦྱངས། སྟོང་པའི་ངང་ལས་པཾ་ལས་པདྨ་དམར་པོ་
འདབ་མ་བརྒྱད་པའི་སྟེང་དུ། ཨ་ལས་སེངྒེ་དཀར་པོ། མགོ་བོ་གཡས་སུ་བསྟན་ཞིང་གདོང་གྱེན་དུ་ཕྱོགས་པ། རལ་པ་དམར་པོ་ཐུར་ལ་འཕྱང་ཞིང་
རིན་པོ་ཆེའི་རྒྱན་གྱིས་བརྒྱན་པ། དེའི་སྟེང་དུ་ཨ་ལས་ཟླ་བའི་དཀྱིལ་འཁོར་གྱི་སྟེང་དུ་དྷཱི༔ དཀར་པོ་རིང་ཆ་ཚེག་དྲག་དང་བཅས་པ། དེ་ལས་འོད་ཟེར་

༄༅།      །འཕྲོས་འཕགས་པ་མཆོད། སེམས་ཅན་ཐམས་ཅད་ཀྱི་ཀླུ་དང་ས་བདག་གི་གནོད་པ་ཐམས་ཅད་བཅོམ་ཞིང་སྡིག་སྒྲིབ་
སྦྱངས། སེངྒེ་སྒྲའི་གོ་འཕང་ལ་བཀོད། ཚུར་འདུས་ཧྲཱིཿ ལ་ཐིམ་ཞིང་ཡོངས་སུ་གྱུར་པ་ལས། དེ་ཉིད་རྗེ་བཙུན་སེངྒེ་སྒྲ་སྐུ་མདོག་དཀར་པོ་ཞལ་
གཅིག ཕྱག་གཉིས་པ། ཕྱག་གཡས་པས་སྐྱབས་སྦྱིན་གྱི་ཕྱག་རྒྱ་པུས་མོ་གཡས་པའི་སྟེང་དུ་བརྐྱངས་པ། གཡོན་སྐུ་རྒྱབ་ཏུ་གདན་ལ་བརྟེན་
པ༑ རལ་པའི་ཐོར་ཅོག་བཅིངས་ཤིང་། སྤྱན་གསུམ་དང་ལྡན་པ། གཡས་ལོགས་སུ་སྐུ་ལ་ཅུང་ཟད་མ་རེག་པའི་ཏྲི་ཤཱ་ལ་ལྗང་གུ་གྱེན་དུ་བསྒྲེངས་པ་
ལ་སྦྲུལ་དཀར་པོས་དཀྲིས་པ། གཡོན་ལོགས་སུ་པདྨ་དཀར་པོའི་སྟེང་ན་རལ་གྲི་མེ་འབར་བ་དང་། མེ་ཏོག་དྲི་ཞིམ་པོ་སྣ་ཚོགས་པས་གང་བའི་ཐོད་པ་

དཀར་པོ་ཅན། ཀྲྀཥྞ་ས་རའི་པགས་པས་ནུ་མ་གཡོན་པ་བཀབ་པ། དར་དམར་པོའི་ཤམ་ཐབས་ཅན། ཚངས་སྐུད་མ་གཏོགས་པའི་རྒྱན་གཞན་
ཐམས་ཅད་སྤངས་པ། དཀའ་ཐུབ་ཀྱི་ཆ་ལུགས་ཅན། ཞབས་གཉིས་རྒྱལ་པོ་རོལ་པའི་སྟབས་ཀྱིས་བཞུགས་པ། དེའི་སྟེང་དུ་ཨོཾ་ལས་རྣམ་པར་སྣང་
མཛད་དཀར་པོ་བྱང་ཆུབ་མཆོག་གི་ཕྱག་རྒྱ་ཅན། པདྨ་འདབ་བརྒྱད་ཀྱི་ཤར་དུ་ཧཱུཾ་ལས་མི་བསྐྱོད་པ་སྔོན་པོ་གཡས་ས་གནོན་དང་གཡོན་མཉམ་བཞག་
གི་ཕྱག་རྒྱ་ཅན། ལྷོར་ཏྲཱྃ་ལས་རིན་ཆེན་འབྱུང་ལྡན་སེར་པོ་གཡས་མཆོག་སྦྱིན་དང་། གཡོན་མཉམ་གཞག་གི་ཕྱག་རྒྱ་ཅན། ནུབ་ཏུ་ཧྲཱིཿ ལས་འོད་
དཔག་མེད་དམར་པོ་མཉམ་བཞག་གི་ཕྱག་རྒྱ་ཅན། བྱང་དུ་ཨཱཿ ལས་དོན་ཡོད་གྲུབ་པ་ལྗང་གུ་གཡས་སྐྱབས་སྦྱིན་དང་གཡོན་མཉམ་གཞག་གི་ཕྱག་རྒྱ

༄༅།     །ཅན། ཐམས་ཅད་ཀྱང་དར་དང་རིན་པོ་ཆེའི་རྒྱན་གྱིས་བརྒྱན་པ། ཞབས་རྡོ་རྗེའི་སྐྱིལ་ཀྲུང་གིས་བཞུགས་པའོ། །གཉིས་
པ་ནི། ལྷ་ཐམས་ཅད་ཀྱི་དཔྲལ་བར་ཨོཾ་དཀར་པོ། མགྲིན་པར་ཨཱཿ དམར་པོ། ཐུགས་ཀར་ཧཱུཾ་སྔོན་པོ། རང་གི་ཐུགས་ཀའི་ཧྲཱིཿ ལས་འོད་ཟེར་
འཕྲོས་པས་རང་བཞིན་གྱི་གནས་ནས་རྗེ་བཙུན་སེངྒེ་སྒྲ་དང་། རིགས་ལྔ་ལ་སངས་རྒྱས་དང་བྱང་ཆུབ་སེམས་དཔའི་ཚོགས་བསམ་གྱིས་མི་ཁྱབ་པས་
བསྐོར་བ་མདུན་གྱི་ནམ་མཁར་ཨོཾ་བཛྲ་ས་མཱ་ཛ༔ སྤོས་དང་རྡོ་རྗེ་དྲིལ་བུ་འཛིན་པས། མ་ལུས་སེམས་ཅན་ཀུན་གྱི་མགོན་གྱུར་ཅིང་སོགས་ནས། མཆོག་
རྣམས་ལེགས་པར་སྩལ་དུ་གསོལ། །ཨོཾ་སརྦ་ཏ་ཐཱ་ག་ཏ་སིདྡྷ་ནཱ་ད་ས་པ་རི་ཝཱ་ར་ཨེ་ཧྱེ་ཧི། ཞེས་པས་མདུན་གྱི་ནམ་མཁར་སྤྱན་དྲངས། བཅོམ་ལྡན་འདི་ནི་

བྱོན་པ་ལེགས་སོགས་ནས་པདྨ་ཀ་མ་ལཱ་ཡ་སྟྭཾ་གྱིས་གདན་འབུལ་བའི་བར་ཀུན་རིག་ལྟར་བྱ། ཨོཾ་བཛྲ་པུཥྤེ་ནས་ནཻ་ཝི་དྱཱ་ཨཱཿ ཧཱུྃ། ཞེས་པས་མཆོད་དོ། །གསུམ་པ་
ནི༑ ཛཿ ཧཱུྃ་བཾ་ཧོཿ གཉིས་སུ་མེད་པར་ཐིམ་པར་བསམ་མོ། །བཞི་པ་ནི། སླར་ཡང་ཐུགས་ཀའི་ཧི ལས་འོད་ཟེར་འཕྲོས་པས་དབང་གི་ལྷ་རིགས་ལྔ་འཁོར་
དང་བཅས་པ་ཨོཾ་བཛྲ་ས་མཱ་ཛ༔ ཨོཾ་པཉྩ་ཀུ་ལ་ས་པ་རི་ཝཱ་ར་ཨརྒྷཾ་པྲ་ཏིཙྪ་སྭཱཧཱ་སོགས་ནས་ཤབྡ་པྲ་ཏིཙྪ་སྭཱཧཱ་བར་དང་། དེ་བཞིན་གཤེགས་པ་ཐམས་ཅད་
ཀྱིས་འདི་ལ་མངོན་པར་དབང་བསྐུར་བ་སྩལ་དུ་གསོལ། ཇི་ལྟར་བལྟམས་པ་སོགས་ནས་བདག་གིས་དབང་བསྐུར་རོ། །ཨོཾ་སརྦ་ཏ་ཐཱ་ག་ཏ་ཨ་བྷི་ཥེཀ་
ཏ་ས་མ་ཡ་ཤྲཱི་ཡེ་ཧཱུྃ་ཞེས་གསུང་ཞིང་བུམ་པའི་ཆུས་སྤྱི་བོ་ནས་དབང་བསྐུར། སྐུ་གང་། དྲི་མ་དག ཆུའི་ལྷག་མ་ཡར་ལུད་པ་ལས་གཙོ་བོ་ལ་འོད་

༄༅།     །དཔག་མེད་དང་། རིགས་ལྔ་ལ་རིགས་ལྔས་དབུར་བརྒྱན་པར་བསམ་མོ། །གཉིས་པ་མཆོད་པ་ལ་ལྔ་ཉེར་སྤྱོད། རིན་ཆེན་སྣ་
བདུན༑ འདོད་ཡོན་ལྔ། བསྟོད་པའི་མཆོད་པ་གཏོར་མ་བཏང་བའོ། །དང་པོ་ནི་མཆོད་པ་རྣམས་བསང་སྦྱངས་བྱིན་རླབས་གོང་བཞིན་བྱ། ཐལ་མོ་སྦྱར་ཏེ། རབ་འབྱམས་རྒྱ་
མཚོ་དཔག་མེད་ན། །མཆོད་ཡོན་ཇི་སྙེད་ཡོད་པ་དང་། །བདག་གིས་གུས་པས་བཤམས་པ་འདི། །ཇི་སྙེད་རྒྱལ་བ་སྲས་དང་བཅས། །དེ་སྙེད་
རྣམས་ལ་བདག་འབུལ་ན། །ཐུགས་རྗེ་མངའ་བ་ཁྱེད་རྣམས་ཀྱིས། །ཅི་བདེ་བར་ནི་བཞེས་ནས་ཀྱང་། །སེམས་ཅན་དོན་ཀུན་མཛད་དུ་གསོལ། །ཨོཾ་
སརྦ་ཏ་ཐཱ་ག་ཏ་སིངྷ་ནཱ་ད་ས་པ་རི་ཝཱ་ར་ཨབྷཾ་པྲ་ཏིཙྪ་པཱུ་ཛ་མེ་གྷ་ས་མུ་དྲ་སྤ་ར་ཎ་ས་མ་ཡེ་ཧཱུྃ། དེ་བཞིན་དུ་སྦྱར་ཏེ། ཞབས་བསིལ། མེ་ཏོག བདུག

སྤོས། སྣང་གསལ། དྲི་མཆོག ཞལ་ཟས། རོལ་མོ་རྣམས་དང་། པཱ་དྱཱཾ། པུཥྤེ་ནས་ཤབྡའི་བར་འདོན་པ་བསྒྱུར་ལ། དྷརྨ་ར་ཎི་ཏས་རོལ་མོ་དབུལ་ལོ།
གཉིས་པ་ནི། ཨོཾ་སརྦ་བིཏ་པཱུ་ར་སོགས་ནས། དམག་དཔོན་གྱི་བར་མཚན་སྔགས་མ་གཏོགས་ཚིགས་བཅད་སོགས་ཀུན་རིག་བཞིན་ནོ། །གསུམ་པ་
ལེགས་སོགས་མཚན་སྔགས་མ་གཏོགས་གཞན་ཕན་མཐའ་ཡས་བཞིན་བྱའོ། །བཞི་པ་ནི། རྡོ་རྗེ་དྲིལ་བུ་འཛིན་པས། འཁོར་བ་འཛིན་རྒྱུ་ཆགས་བྲལ་ཞིང་།   །འགྲོ་བའི་
དོན་ལ་ཆགས་པ་ཡི། །པདྨ་དམར་པོའི་གདན་ལ་བཞུགས། །སེངྒེ་སྒྲ་ལ་ཕྱག་འཚལ་ལོ། །འཇིགས་དང་བག་ཚ་མི་མངའ་བ། །ཀུན་ཏུ་ཐོགས་མེད་
སྟོབས་བརྙེས་པས། །སེངྒེ་དཀར་མོའི་ཁྲི་ལ་བཞུགས། །སེངྒེ་སྒྲ་ལ་ཕྱག་འཚལ་ལོ། །ཐབས་དང་སྙིང་རྗེའི་ངོ་བོ་ཉིད། །ཡོན་ཏན་ཐམས་ཅད་རབ་

༄༅། །རྫོགས་པས། །ཟླ་བ་རྒྱས་པའི་གདན་དང་ལྡན། །སེངྒེ་སྒྲ་ལ་ཕྱག་འཚལ་ལོ། །ཉོན་མོངས་པ་དང་ཤེས་བྱ་ཡི། །དྲི་མ་
གཉིས་སྤངས་སྐུ་མདོག་དཀར། །འོད་ཟེར་དཔག་མེད་ཕྱོགས་བཅུར་སྤྲོ། །སེངྒེ་སྒྲ་ལ་ཕྱག་འཚལ་ལོ། །དབུ་ལ་རལ་པའི་ཐོར་གཙུག་ཅན། །འོད་
དཔག་མེད་པས་རབ་ཏུ་མཛེས། །ཚོགས་གཉིས་མ་ལུས་རྫོགས་པ་པོ། །སེངྒེ་སྒྲ་ལ་ཕྱག་འཚལ་ལོ། །སྤྱན་གསུམ་ཐུགས་རྗེ་ཆེན་པོ་ཡིས། །ཁམས་
གསུམ་དུས་གསུམ་གཟིགས་པ་པོ། །ཕྱག་གཉིས་ཐབས་དང་ཤེས་རབ་གཉིས། །སེངྒེ་སྒྲ་ལ་ཕྱག་འཚལ་ལོ། །ཕྱི་རོལ་པ་རྣམས་འདུལ་བའི་ཕྱིར། །
རྒྱན་སྤངས་མཆོད་ཕྱིར་ཐོགས་པ་འཛིན། །གངས་རི་ལྟར་དཀར་དྲང་སྲོང་ཚུལ། །སེངྒེ་སྒྲ་ལ་ཕྱག་འཚལ་ལོ། །དགེ་བའི་རྩ་བ་ཐམས་ཅད་ལ། །

མངའ་བརྙེས་རོལ་པའི་འདུག་སྟངས་ཀྱིས། །སེམས་ཅན་དོན་བཞུགས་ཕྱེད་ཀྲུང་མཛད། །སེངྒེ་སྒྲ་ལ་ཕྱག་འཚལ་ལོ། །ཟག་བཅས་ཉེས་སྐྱོན་མ་
གོས་པས། །པདྨ་ལས་སྐྱེས་པདྨ་འཛིན། །པདྨའི་རིགས་མཆོག་པདྨ་བསྣམས། །སེངྒེ་སྒྲ་ལ་ཕྱག་འཚལ་ལོ། །འགྲོ་བའི་གནོད་པ་སེལ་མཛད་
པ༑ །དྲི་མེད་མེ་ཏོག་གིས་བཀང་བའི། །ཐོད་པ་དཀར་པོ་གཡོན་ན་འཛིན། །སེངྒེ་སྒྲ་ལ་ཕྱག་འཚལ་ལོ། །ཤེས་རབ་རལ་གྲི་ཡེ་ཤེས་འབར། །མ་
རིག་མུན་པ་ཐམས་ཅད་འཇོམས། །གཏི་མུག་ལ་སོགས་རྩད་ནས་གཅོད། །སེངྒེ་སྒྲ་ལ་ཕྱག་འཚལ་ལོ། །ཏྲི་ཤཱུ་ལ་ནི་གཡས་ན་འཛིན། །སྣ་ཚོགས་
དོན་མཛད་ལྗང་གུ་སྟེ། །ཁམས་གསུམ་ཉེས་པ་རབ་འཇོམས་ཤིང་། །རྩེ་གསུམ་འཛིན་ལ་ཕྱག་འཚལ་ལོ། །གདུག་པ་ཐམས་ཅད་རབ་འདུལ་

༄༅།        །ཞིང་། །ཆུ་བདག་དམ་ལས་མི་འདའི་ཕྱིར། །བྲང་འགྲོ་དཀར་པོས་རབ་ཏུ་བརྒྱན། །ཀླུ་རྣམས་འདུལ་ལ་ཕྱག་འཚལ་
ལོ༑ །ཡེ་ཤེས་ཆེན་པོའི་རང་བཞིན་ཅན། །དབང་བསྐུར་བ་ནི་རབ་སྩོལ་ཞིང་། །སྐུ་གསུམ་བྱིན་རླབས་ཐུགས་རྗེ་ཅན། །སེངྒེ་སྒྲ་ལ་ཕྱག་འཚལ་
ལོ༑ །སྤྲོས་པའི་མཐའ་བརྒྱད་ལས་གྲོལ་ཞིང་། །ལོངས་སྤྱོད་རྫོགས་སྐུ་རྣམ་པར་མཛེས། །སྤྲུལ་པའི་རིགས་ལྔས་དབུ་ལ་བརྒྱན། །སྐུ་གསུམ་ལྷུན་
གྲུབ་ཁྱོད་ཕྱག་འཚལ། །ཤིན་ཏུ་དྭང་བའི་ཡིད་ཀྱིས་ནི། །ཚིག་གི་ཕྲེང་བས་ཁྱོད་བསྟོད་པས། །བདག་སོགས་འགྲོ་བ་མ་ལུས་ཀུན། །ཁྱེད་ཀྱི་གོ་
འཕང་མཆོག་ཐོབ་ཤོག །ཅེས་པས་གཙོ་བོ་ལ་བསྟོད་དོ། །རིགས་ལྔ་ལ། སྣང་སྟོང་རྡོ་རྗེ་ནམ་མཁའི་དབྱིངས། །ཆོས་དབྱིངས་ཡེ་ཤེས་རྡོ་རྗེའི་སྐུ། །བྱང་

ཆུབ་མཆོག་གི་ཕྱག་རྒྱ་ཅན། །ཕྱག་འཚལ་རྣམ་པར་སྣང་མཛོད་ལ། །གཟུང་འཛིན་རྡོ་རྗེ་བརྟན་པའི་ས། །མེ་ལོང་ཡེ་ཤེས་རྡོ་རྗེའི་སྐུ། །བདུད་འདུལ་
ཆེན་པོའི་ཕྱག་རྒྱ་ཅན། །ཕྱག་འཚལ་མི་བསྐྱོད་རྡོ་རྗེ་ལ། །རིན་ཆེན་རྡོ་རྗེ་འབར་བའི་མེ། །མཉམ་ཉིད་ཡེ་ཤེས་རྡོ་རྗེའི་སྐུ། །མཆོག་སྦྱིན་ཆེན་པོའི་ཕྱག་
རྒྱ་ཅན། །ཕྱག་འཚལ་རིན་ཆེན་འབྱུང་ལྡན་ལ། །འདོད་ཆགས་རྡོ་རྗེ་ཆོས་ཀྱི་ཆུ། །ཀུན་རྟོག་ཡེ་ཤེས་རྡོ་རྗེའི་སྐུ། །ཏིང་ངེ་འཛིན་གྱི་ཕྱག་རྒྱ་ཅན། །
ཕྱག་འཚལ་སྣང་བ་མཐའ་ཡས་ལ། །ཕྲག་དོག་རྡོ་རྗེ་བསྐྱོད་པའི་རླུང་། །བྱ་གྲུབ་ཡེ་ཤེས་རྡོ་རྗེའི་སྐུ། །སྐྱབས་སྦྱིན་ཆེན་པོའི་ཕྱག་རྒྱ་ཅན། །ཕྱག་
འཚལ་དོན་ཡོད་གྲུབ་པ་ལའོ། །ཞེས་པས་བསྟོད་དོ། །ཡང་བསྡུ་ན། མཆོད་པ་རྣམས་སྔབ་ས་མཆོད་དང་། བསྟོད་པ། ཐམས་ཅད་མཁྱེན་པའི་སྤྱན་རས་ཀྱིས།

༄༅། །སེམས་ཅན་ཀུན་ལ་གཟིགས་མཛད་པ། །སྟོབས་དང་མི་འཇིགས་མངའ་བརྙེས་པའི། །སེངྒེ་སྒྲ་ལ་ཕྱག་འཚལ་
བསྟོད༑ །ཅེས་དང་། ཆོས་སྐུ་ནམ་མཁའ་བཞིན་དུ་དབྱེར་མེད་ཀྱང་། །གཟུགས་སྐུ་འཇའ་ཚོན་བཞིན་དུ་སོ་སོར་གསལ། །ཐབས་དང་ཤེས་རབ་
མཆོག་ལ་མངའ་བརྙེས་པའི། །རིགས་ལྔ་བདེ་བར་གཤེགས་ལ་ཕྱག་འཚལ་ལོ། །ཞེས་པས་བསྟོད་དོ། །ལྔ་པ་གཏོར་མ་བཏང་བ་ལ་གཉིས། འཇིག་རྟེན་ལས་
འདས་པའི་གཏོར་མ་འབུལ་བ་དང་། འཇིག་རྟེན་པའི་གཏོར་མ་བཏང་བའོ། །དང་པོ་ནི་གཏོར་མ་རྣམས་ཆུ་གཙང་མས་སྦྱངས་ལ། བསང་སྦྱངས། སྟོང་པའི་ངང་ལས་རིན་པོ་
ཆེ་ལས་གྲུབ་པའི་སྣོད་ཡངས་ཤིང་རྒྱ་ཆེ་བའི་ནང་དུ། གཏོར་མ་ཁ་དོག་དྲི་རོ་ནུས་པ་ཕུན་སུམ་ཚོགས་པ་བདུད་རྩིའི་རྒྱ་མཚོ་ཆེན་པོར་གྱུར། ཨོཾ་ཨཱཿ

ཞེས་ལན་གསུམ་གྱིས་བྱིན་གྱིས་བརླབ། ནམ་མཁའ་མཛོད་ཀྱི་ཕྱག་རྒྱ་དང་། ཨོཾ་ཨཱཿ ཧྲཱིཿ སིདྡྷ་ནཱ་དའི་མཐར། ཨོཾ་ཨ་ཀཱ་རོ་བཏགས་པ་གསུམ་མམ་ལྔས་ཕུལ་
ལ༑ མཚན་སྔགས་ལན་གཅིག་སྔོན་འགྲོའི་ཨརྒྷཾ་ནས་ཤབྡའི་བར་གྱིས་མཆོད། ཐམས་ཅད་མཁྱེན་པའི་སོགས་བློ་ཀ་གཅིག་གིས་བསྟོད། བཅོམ་ལྡན་འདས་བདག་
དང་སེམས་ཅན་ཐམས་ཅད་ལ་མཆོག་དང་ཐུན་མོང་གི་དངོས་གྲུབ་མ་ལུས་པ་སྩལ་དུ་གསོལ། ས་བདག་ཀླུ་གཉན་གྱི་གནོད་པ་ཐམས་ཅད་ཞི་བ་
དང་༑ རྗེ་བཙུན་སེངྒེ་སྒྲའི་གོ་འཕང་ཐོབ་པར་བྱིན་གྱིས་བརླབ་ཏུ་གསོལ། ཞེས་གསོལ་བ་གདབ་བོ། །གཉིས་པ་ནི། རྒྱལ་བ་རྡོ་རྗེ་འཆང་ཀུན་དགའ་བཟང་པོས་མཛད་
པའི་ཆ་གསུམ་གྱི་ཡི་གེ་ལྟར་བྱའོ། །འོན་ཀྱང་ཕྱོགས་འབྱུང་གཉིས་ཀྱི་འགོར་ཨོཾ་ཨཱཿ ཧཱུཾ་ལན་གསུམ་གསུམ་གྱིས་གཏོར་མ་བྱིན་གྱིས་བརླབ། བདེན་བདར་གྱི་འགོར་ཨ་མྲྀ་ཏེ་ཧཱུྃ་

༄༅།      །ཕཊ་ཅེས་བཟླ། གསུམ་པ་ཀླུ་དང་འབྲེལ་བའི་ཆོ་ག་ལ་དྲུག ཀླུ་བསྐྱེད་པ། སྤྱན་དྲང་བ། དགུག་གཞུག་བྱ་བ། དབང་བསྐུར་བ། མཆོད་
པ། བསྟོད་པ་བྱ་བའོ། །དང་པོ་ནི། ཀླུའི་གཟུགས་དང་དཀྱིལ་འཁོར་བསང་སྦྱངས། སྟོང་པའི་ངང་ལས་ཝཾ་ལས་ཆུའི་དཀྱིལ་འཁོར་གྱི་དབུས་སུ་བྷྲཱུྃ་ལས་རིན་པོ་ཆེ་
སྣ་ཚོགས་ལས་གྲུབ་པའི་གཞལ་ཡས་ཁང་པ་གྲུ་བཞི་པ་སྒོ་བཞི་པ་ནང་ནས་རིམ་པ་བཞིན་དམར་སྔོ་དཀར་བའི་རྩིག་པ་རིམ་པ་གསུམ་དང་ལྡན་པའི་སྟེང་
དུ༑ རིན་པོ་ཆེའི་ཕ་གུ་སེར་པོ་ལ་དྲུ་བ་དང་དྲུ་བ་ཕྱེད་པ་འཕྱང་ཞིང་། མདའ་ཡབ་དང་པུ་ཤུས་མཛེས་པར་བྱས་པ། རྩིག་པའི་ཕྱི་རོལ་དུ་འདོད་ཡོན་གྱི་
སྣམ་བུ་དམར་པོ་ལ་གནས་པའི་ལྷ་མོ་སྣ་ཚོགས་པས་མཆོད་རྫས་དུ་མ་ཐོགས་ནས་འཁོད་པ། །དེའི་ཕྱི་རོལ་དུ་སྒོ་བཞིའི་ཐད་སོར་ཤར་དུ་སྦྲུལ་དཀར་པོ་

གཉིས༑ ལྷོར་སྦྲུལ་སེར་པོ་གཉིས། ནུབ་ཏུ་སྦྲུལ་དམར་པོ་གཉིས། བྱང་དུ་སྦྲུལ་ལྗང་གུ་གཉིས་རྣམས་བྲང་སྤྲད་ཅིང་མཚམས་བཞིར་མཇུག་མ་
མདུད་པ། དེའི་ཕྱི་རོལ་དུ་ལྕགས་རི་སྔོན་པོས་བསྐོར་བ། མཚན་ཉིད་ཐམས་ཅད་ཡོངས་སུ་རྫོགས་པའི་དབུས་ཕྱུར་བུར་གྱུར་པའི་རྩེ་མོར་རྡོ་རྗེ་རིན་པོ་
ཆེའི་ཏོག་གིས་བརྒྱན་པ། ནང་གི་ཕྱོགས་མདོག་ཤར་དཀར། ལྷོ་སེར། ནུབ་དམར། བྱང་ལྗང་བའི་དབུས་སུ་པདྨ་དཀར་པོ་འདབ་མ་བརྒྱད་པའི་ལྟེ་
བ་དང་འདབ་མ་རྣམས་ཀྱི་སྟེང་དུ་ཟླ་བའི་དཀྱིལ་འཁོར་རེ་རེའི་སྟེང་དུ་ནཾ་དགུ་པོ་ལས་འོད་ཟེར་འཕྲོས་འདུས་གཅིག་ཏུ་ཡོངས་སུ་གྱུར་པ་ལས། དབུས་
སུ་ཆུ་བདག་ཝཱ་རུ་ཎ་དཀར་པོ། འདབ་མ་བརྒྱད་ཀྱི་ཤར་དུ་མཐའ་ཡས་སྔོན་པོ། ལྷོར་ནོར་རྒྱས་སེར་པོ། ནུབ་ཏུ་འཇོག་པོ་དམར་པོ། བྱང་དུ་སྟོབས་

༄༅།        །རྒྱུ་ལྗང་གུ། མེར་པདྨ་དམར་པོ། སྲིན་པོར་པདྨ་ཆེན་པོ་སྔོན་པོ། རླུང་དུ་དུང་སྐྱོང་སེར་པོ། དབང་ལྡན་དུ་རིགས་ལྡན་
དཀར་པོ་སྟེ། ཐམས་ཅད་ཀྱང་སྟོད་མིའི་རྣམ་པ་ཅན་ཐལ་མོ་སྦྱར་བ། སྦྲུལ་མགོའི་གདེངས་ཀ་བདུན་བདུན་དང་ལྡན་པའི་སྤྱི་བོར་ཡིད་བཞིན་གྱི་ནོར་བུ་
རིན་པོ་ཆེ་དབང་གི་རྒྱལ་པོས་བརྒྱན་པ། དར་དང་རིན་པོ་ཆེས་སྤྲས་པ། སྨད་སྦྲུལ་མཇུག་འཁྱིལ་བའོ། །ཞེས་བསྐྱེད། དེ་ཐམས་ཅད་ཀྱི་དཔྲལ་བར་
ཨོཾ་སོགས་ཀྱིས་གནས་གསུམ་བྱིན་གྱིས་བརླབ་བོ། །གཉིས་པ་ནི། རང་གི་ཐུགས་ཀའི་ཧྲཱིཿ ལས་འོད་ཟེར་འཕྲོས་པས་རྒྱ་མཚོ་ཆེན་པོའི་ཀློང་དཀྱིལ་ནས་ཀླུ་རྒྱལ་
འཁོར་དང་བཅས་པ་ལ། ཀླུ་དང་ས་བདག་དཔག་ཏུ་མེད་པས་བསྐོར་བ་ཨོཾ་བཛྲ་ས་མཱ་ཛཿ གདེངས་ཀ་ནོར་བུ་འབར་བའི་འོད་ཀྱིས་ནི། །ས་འོག་

མུན་པའི་ཚོགས་རྣམས་འཇོམས་མཛད་ཅིང་། །བསྟན་ལ་རབ་དགའ་མཐུ་སྟོབས་བསམ་མི་ཁྱབ། །ཀླུ་རྒྱལ་འཁོར་བཅས་འདིར་ནི་གཤེགས་སུ་
གསོལ༑ །མཐེ་བོང་གཉིས་གཤིབས་པའི་རྒྱབ་ཏུ་མཛུབ་མོ་གཉིས་རྩེ་སྤྲད། སོར་མོ་རྣམས་བརྐྱངས་ལ་གདེངས་ཀའི་ཚུལ་དུ་བྱས་པ། མཐེ་བོང་ནང་དུ་གཡབ་ཅིང་། ༀ་ཨེ་ཧྱེ་
ཧི་ནཱ་ག་རཱ་ཛ་ས་པ་རི་ཝཱ་ར་ས་མ་ཡེ་སྭཱཧཱ། ཞེས་དང་། ཨོཾ་སྭ་ཝི་ཏེ། པྲ་ཝི་ཏི། ཨ་གཙྪ། ཨ་གཙྪ་སྭཱཧཱ། སླར་ཡང་གདེངས་ཀ་ནོར་བུ་སོགས་ནས་ཨ་
གཙྪ་སྭཱཧཱའི་བར་ཚར་གཉིས་ཏེ་ཁྱོན་ལན་གསུམ་གྱིས་སྤྱིར་དགུག  དེ་ནས། ཨོཾ་ཝཱ་རུ་ཎཱ་ཡ་ཨེ་བྱེ་ཧི། ཨོཾ་ཨ་ནནྟཱ་ཡ་ཨེ་བྱེ་ཧི། ཨོཾ་བ་སུ་ཀཱ་ཡ་ཨེ་ཧྱེ་ཧི། ཨོཾ་
ཏཀྵ་ཀཱ་ཡ་ཨེ་བྱེ་ཧི། ཨོཾ་ཀརྐོ་ཊཱ་ཡ་ཨེ་ཧྱེ་ཧི། ཨོཾ་པདྨ་ཡ་ཨེ་བྱེ་ཧི། ཨོམཧཱ་པདྨ་ཡ་ཨེ་བྱེཧི། ༀ་ཤཾ་ཁ་པཱ་ལཱ་ཡ་ཨེ་ཧྱེ་ཧི། ཨོཾ་ཀུ་ལི་ཀཱ་ཡ་ཨེ་

༄༅། །ཧྱེ་ཧི། ཞེས་པས་སོ་སོར་སྤྱན་དྲང་ངོ་། །གསུམ་པ་ནི། ཛཿཧཱུྃ་བཾ་ཧོཿ བཞི་པ་ནི། སླར་ཡང་
ཐུགས་ཀའི་ཧྲཱི ལས་འོད་ཟེར་འཕྲོས་པས་དབང་གི་ལྷ་རིགས་ལྔ་འཁོར་དང་བཅས་པ་ཨོཾ་བཛྲ་ས་མཱ་ཛཿཨོཾ་པཉྩ་ཀུ་ལ་ས་པ་རི་ཝཱ་ར་ཨརྒྷཾ་པྲ་ཏཱིཙྪ་
སཱཧཱ་སོགས་ནས་ཤབྡ་པྲ་ཏཱིཙྪ་སྭཱཧཱ་བར་དང་། དེ་བཞིན་གཤེགས་ཐམས་ཅད་ཀྱིས་འདི་ལ་མངོན་པར་དབང་བསྐུར་བ་སྩལ་དུ་གསོལ། ཇི་ལྟར་བལྟམས་པ་
ཙམ་གྱིས་ནི་སོགས་ནས་དེ་བཞིན་བདག་གིས་དབང་བསྐུར་རོ། །ཨོཾ་སརྦ་ཏ་ཐཱ་ག་ཏ་ཨ་བྷི་ཥེ་ཀ་ཏ་ས་མ་ཡ་ཤྲཱི་ཡེ་ཧཱུཾ། ཞེས་གསུངས་ཤིང་བུམ་པའི་ཆུས་
སྤྱི་བོ་ནས་དབང་བསྐུར། སྐུ་གང་། དྲི་མ་དག ཆུའི་ལྷག་མ་ཡར་ལུད་པ་ལས་འོད་དཔག་ཏུ་མེད་པ་རེ་རེས་དབུར་བརྒྱན་པར་བསམ་མོ། །ལྔ་པ་

ནི། མཆོད་པ་རྣམས་སྔར་བཞིན་བྱིན་གྱིས་བརླབས་ཏེ། ཨོཾ་ཝཱ་རུ་ཎཱ་ཡ་གྲྀཧྞེདཾ་ཨརྒྷཾ་སྭཱཧཱ། ཨོཾ་ཨ་ནནྟཱ་ཡ་གྲྀཧྞེ་དཾ་ཨརྒྷཾ་སྭཱཧཱ། ཨོཾ་བ་སུ་ཀཱ་ཡ་གྲྀཧྞེ་དཾ་ཨརྒྷཾ་
སྭཱཧཱ། ཨོཾ་ཏ་ཀཱ་ཡ་གྲིཧྞེདཾ་ཨརྒྷཾ་སྭཱཧཱ། ཨོཾ་ཀརྐོ་ཊཱ་ཀཱ་ཡ་གྲྀཧྞེ་དཾ་ཨརྒྷཾ་སྭཱཧཱ། ཨོཾ་པདྨ་ཡ་གྲིདྡྷེ་དཾ་ཨརྒྷཾསྭཱཧཱ།  ཨོ་མཧཱ་པདྨ་ཡ་གྲྀཧྞེདཾ་ཨརྒྷཾ་
སྭཱཧཱ། ཨོཾ་ཤཾ་ཁ་པཱ་ལཱ་ཡ་གྲྀཧྞེ་དཾ་ཨརྒྷཾ་སྭཱཧཱ། ཨོཾ་མུ་ལི་ཀཱ་ཡ་གྲྀཧྞེ་དཾ་ཨརྒྷཾ་སྭཱཧཱ།  ༈ ཨོཾ་ཝཱ་རུ་ཎཱ་ཡ་གྲྀཧྞེ་དཾ་པཱ་དྱཱ་སྭཱཧཱ། ཨོཾ་ཨ་ནནྟཱ་ཡ་གྲྀཧྞེ་དཾ་པཱ་༔
དྱཱ་སྭཱཧཱ། ཨོཾ་བ་སུ་ཀཱ་ཡ་གྲྀཧྞེ་དཾ་པཱ་དྱཱ་སྭཱཧཱ། ཨོཾ་ཏཀྵ་ཀཱ་ཡ་གྲྀཧྞེ་དཾ་པཱ་དྱཱ་སྭཱཧཱ། ཨོཾ་ཀརྐ་ཊཱ་ཡ་དཾ་པཱ་གྲྀཧྞེ་དཾ་པཱདྱཱཾ་སྭཱཧཱ། ཨོཾ་པདྨ་ཡ་གྲྀཧྞེ་དཾ་པཱ་དྷཾ།
སཱཧཱ། ཨོཾ་མཧཱ་པདྨ་ཡ་གྲྀཧྞེ་དཾ་པཱ་དྱཱཾ་སྭཱཧཱ། ཨོཾ་ཤཾ་ཁ་པཱ་ལཱ་ཡ་གྲྀཧྞེ་དཾ་པཱ་དྱཱཾ་སྭཱཧཱ། ཨོཾ་ཀུ་ལི་ཀཱ་ཡ་གྲྀཧྞེ་དཾ་པཱ་དྱཱཾ་སྭཱཧཱ། ༈ ཨོཾ་ཝཱ་རུ་ཎཱ་ཡ་གྲྀཧྞེ་དོ་

༄༅། །པུཥྤཾ་སྭཱཧཱ། ཨོཾ་ཨ་ནནྟཱ་ཡ་གྲྀཧྞེ་དཾ་པུཥྤཾསྭཱཧཱ། ཨོཾ་བ་སུ་ཀཱ་ཡ་གྲྀཧྞེ་དཾ་པུཥྤཾ་སྭཱཧཱ། ཨོཾ་ཏཀྵ་ཀཱ་ཡ་གྲྀཧྞེ་དཾ་པུཥྤཾ
སྭཱཧཱ། ཨོཾ་ཀརྐོ་ཊཱ་ཡ་གྲྀཧྞེ་དཾ་པུཥྤཾ ་སྭཱཧཱ། ཨོཾ་པདྨ་ཡ་གྲྀཧྞེ ་དཾ པུཥྤཾ ་སྭཱཧཱ། ཨོཾ་མཧཱ་པདྨ་ཡ་གྲྀཧྞེ་དཾ་པུཥྤཾ སྭཱཧཱ། ཨོཾ་ཤཾ་ཁ་པཱ་ལཱ་ཡ་གྲྀཧྞེ་དཾ་པུཥྤཾ
སྭཱཧཱ། ཨོཾ་ཀུ་ལི་ཀཱ་ཡ་གྲྀཧྞེ་དཾ་པུཥྤཾ སྭཱཧཱ། ༈ ཨོཾ་ཝཱ་རུ་ཎཱ་ཡ་གྲྀཧྞེ་དཾ་དྷུ་པཾ་སྭཱཧཱ། ཨོ་ཨ་ནནྟཱ་ཡ་གྲྀཧྞེ་དཾ་དྷུ་པཾ་སྭཱཧཱ། ཨོཾ་བ་སུ་ཀཱ་ཡ་གྲྀཧྞེ་དཾ་དྷུ་པཾ་
སྭཱཧཱ། ཨོཾ་ཏཀ་ཀཱ་ཡ་གྲྀཧྞེ་དཾ་དྷུ་པཾ་སྭཱཧཱ། ཨོཾ་ཀརྐོ་ཊཱ་ཡ་གྲྀཧྞེ་དཾ་དྷུ་པཾ་སྭཱཧཱ། ཨོཾ་པདྨ་ཡ གྲྀཧྞེ་དཾ་དྷུ་པཾ་སྭཱཧཱ། ཨོཾ་མཧཱ་པདྨ་ཡ་གྲྀཧྞེ་དཾ་དྷུ་པཾ་
སྭཱཧཱ། ཨོཾཤི་ཁ་པཱ་ལཱ་ཡ་གྲྀཧྞེ་དཾ་དྷུ་པཾ་སྭཱཧཱ། ཨོཾ་ཀུ་ལི་ཀཱ་ཡ གྲྀཧྞེ་དཾ་དྷུ་པཾ་སྭཱཧཱ། ༈ ཨོཾ་ཝཱ་རུ་ཎཱ་ཡ་གྲྀཧྞེ་དཾ་དཱི་པཾ་སྭཱཧཱ། ཨོཾ་ཨ་ནནྟཱ་ཡ་གྲྀཧྞེ་དཾ་དཱི་

པཾ་སྭཱཧཱ། ཨོཾ་བ་སུ་ཀཱ་ཡ་གྲྀཧྞེ་དཾ་དཱི་པཾ་སྭཱཧཱ། ཨོཾ་ཏཀྵ་ཀཱ་ཡ་གྲྀཧྞེ་དཾ་དཱི་པཾ་སྭཱཧཱ། ཨོཾ་ཀརྐོ་ཊཱ་ཡ་གྲྀཧྞེ་དཾ་དཱི་པཾ་སྭཱཧཱ། ཨོཾ་པདྨ་ཡ་གྲྀཧྞེ་དཾ་དཱི་པཾ་
སྭཱཧཱ། ཨོཾ་མཧཱ་པདྨ་ཡ་གྲྀཧྞེ་དཾ་དཱི་པཾ་སྭཱཧཱ། ཨོཾ་ཤཾ་ཁ་པཱ་ལཱ་ཡ་གྲྀཧྞེ་དཾ་དཱི་པཾ་སྭཱཧཱ། ཨོཾ་ཀུ་ལི་ཀཱ་ཡ་གྲྀཧྞེ་དཾ་དཱི་པཾ་སྭཱཧཱ། ༈ ཨོཾ་ཝཱ་རུ་ཎཱ་ཡ་གྲྀཧྞེ་དཾ་
གནྡྷཾ་སྭཱཧཱ། ཨོཾ་ཨ་ནནྟཱ་ཡ་གྲྀཧྞེ་དཾ་གནྡྷཾ་སྭཱཧཱ། ཨོཾ་བ་སུ་ཀཱ་ཡ་གྲྀཧྞེ་དཾ་གནྡྷཾ་སྭཱཧཱ། ཨོཾ་ཏཀྵ་ཀཱ་ཡ་གྲྀཧྞེ་དཾ་གནྡྷཾ་སྭཱཧཱ། ཨོཾ་ཀརྐོ་ཊཱ་ཡ་གྲྀཧྞེ་དཾ་གནྡྷཾ་
སྭཱཧཱ། ཨོཾ་པདྨ་ཡ་གྲྀཧྞེ་དཾ་གནྡྷཾ་སྭཱཧཱ། ཨོཾ་མཧཱ་པདྨ་ཡ་གྲྀཧྞེ་དཾ་གནྡྷཾ་སྭཱཧཱ། ཨོཾ་ཤཾ་ཁ་པཱ་ལཱ་ཡ་གྲྀཧྞེ་དཾ་གནྡྷཾ་སྭཱཧཱ། ཨོཾ་ཀུ་ལི་ཀཱ་ཡ་གྲྀཧྞེ་དཾ་
སྭཱཧཱ། ༈ ཨོཾ་ཝཱ་རུ་ཎཱ་ཡ་གྲྀཧྞེ་དཾ་ནཻ་ཝི་དྱཱཾ་སྭཱཧཱ། ཨོཾ་ཨ་ནནྟཱ་ཡ་གྲྀཧྞེ་དཾ་ནཻ་ཝི་དྱཱཻ་སྭཱཧཱ།  ཨོཾ་བ་སུ་ཀཱ་ཡ་གྲྀཧྞེ་དཾ་ནཻ་ཝི་དྱཱཾ་སྭཱཧཱ། ཨོཾ་ཏཀྵ་ཀཱ་ཡ་གྲྀཧྞེ་དཾ་

།ནི་ཝི་དྱཱཾ་སྭཱཧཱ། ཨོཾ་ཀརྐོ་ཊཱ་ཡ་གྲྀཧྞེ་དཾ་ནཻ་ཝི་དྱཱཾ་སྭཱཧཱ། ཨོཾ་པདྨ་ཡ་གྲྀཧྞེ་དཾ་ནཻ་ཝི་དྱཱཾསྭཱཧཱ། ཨོཾ་མཧཱ་པདྨ་ཡ་གྲྀཧྞེ་དཾ་ནི་ཝི་དྱཱཾ་
སྭཱཧཱ། ཨོཾ་ཤཾ་ཁ་པཱ་ལཱ་ཡ་གྲིཉྩེ་དཾ་ནོ་ཝི་ཧཱུྃ་སྭཱཧཱ། ཨོཾ་ཀུ་ལི་ཀཱ་ཡ་གྲིཉྩེ་དི་ནི་ཝི་ཧཱུྃ་སྭཱཧཱ། ཞེས་པ་རྣམས་ཉེར་སྤྱོད་སོ་སོའི་ཕྱག་རྒྱས་དབུལ། འབྲས་ཆན་འོ་མ་དང་
སྦྱར་བ་དང་། སྣུམ་འཁུར། མངར་གསུམ་དང་བཅས་པ་གཏོར་མ་ལ་བཞག་ལ། ཀླུའི་དཀྱིལ་འཁོར་གྱི་མདུན་གྱི་གཏོར་མ་ཆབ་ཀྱིས་བྲན། བསང་སྦྱངས། སྟོང་པའི་ངང་༔
ལས་རིན་པོ་ཆེ་ལས་གྲུབ་པའི་སྣོད་ཡངས་ཤིང་རྒྱ་ཆེ་བའི་ནང་དུ། གཏོར་མ་ཁ་དོག་དྲི་རོ་ནུས་པ་ཕུན་སུམ་ཚོགས་པ་བདུད་རྩིའི་རྒྱ་མཚོ་ཆེན་པོར་
གྱུར༑ ཨོཾ་ཨཱཿ ཧཱུཾ་ལན་གསུམ་གྱིས་བྱིན་གྱིས་བརླབ། ནམ་མཁའ་མཛོད་ཀྱི་ཕྱག་རྒྱ་དང་བཅས། ཨོཾ་ཝཱ་རུ་ཎཱ་ཡ། ཨ་ནནྟཱ་ཡ། བ་སུ་ཀཱ་ཡ། ཏཀ་ཀཱ་

ཡ༑ ཀརྐོ་ཊཱ་ཡ། པདྨ་ཡ། མཧཱ་པདྨ་ཡ། ཤཾ་ཁ་པཱ་ལཱ་ཡ། ཀུ་ལི་ཀཱ་ཡ། ན་མཿ སརྦ་ཏ་ཐཱ་ག་ཏེ་བྷྱོ་བི་ཤྭ་མུ་ཁེ་བྷྱོཿ སརྦ་ནཱ་ག་ལེ་ལེ་རེ་རེ་ར་ཙི་ན་
ཕུཿ ཊ་ཊ་ར་ཙི་ཏེ་ཧེ་ཧེ་གྲྀཧྞེ་དཾ་བ་ལྱ་ད་ཡེ་སྭཱཧཱ། ཞེས་ལན་གསུམ་གྱིས་ཕུལ། གདུགས་ཀྱི་ཕྱག་རྒྱ་ཀུན་རིག་བཞིན་བཅས་ལ། ཨོཾ་ཝཱ་རུ་ཎཱ་ཡ་གྲྀཧྞེ དཾ་པྲ་ཏཱིཙྪ་ཨི་
དོ་ཙྪ་ཏྲཾ་ག་སྭཱཧཱ། ཨོཾ་ཨ་ནནྟཱ་ཡ་གྲྀཧྞེ་དཾ་པྲ་ཏཱིཙྪ་ཨི་དཾ་ཙྪ་དྲྀ་ག་སྭཱཧཱ། ཨོཾ་བ་སུཀཱ་ཡ་གྲྀཧྞེ་དཾ་པྲ་ཏིཙྪ་ཨི་དཾ་ཙྪ་ཀྲྀ་ག་སྭཱཧཱ། ཨོཾ་ཏཥཱ་ཀཱ་ཡགྲྀཧྞེ་གྲྀཧྞེ་དཾ་པྲ་ཏཱིཙྪ་
ཨི་དཾ་ཙྪཏྲཾ་ག་སྭཱཧཱ། ཨོཾ་ཀརྐོ་ཊཱ་ཡ་གྲྀཧྞེ་དཾ་པྲ་ཏཱིཙྪ་ཨི་དཾ་ཙྪ་ཏྲཾ་ག་སྭཱཧཱ། ཨོཾ་པདྨ་ཡ་གྲྀཧྞེ་དཾ་པྲ་ཏཱིཙྪ་ཨི་དཾ་ཙྪ་ཏྭཾ་ག་སྭཱཧཱ། ཨོཾ་མཧཱ་པདྨ་ཡ་གྲྀཧྞེ་དཾ་པྲ་
ཏཱིཙྪ་ཨི་དཾ་ཙྪ་ཏྲ་ག་སྭཱཧཱ། ཨོཾཤཾ་ཁ་པཱ་ལཱ་ཡ་གྲྀཧྞེ་དཾ་པྲ་ཏཱིཙྪ་ཨི་དཾ་ཙྪ་ཏྲཾ་ག་སྭཱཧཱ། ཨོཾ་ཀུ་ལི་ཀཱ་ཡ་གྲྀཧྞེ་དཾ་པྲ་ཏཱིཙྪ་ཨི་དཾ་ཙྪ་ཏྲཾ་ག་སྭཱཧཱ། ༑  རྡོ་རྗེ་ཁུ་ཚུར་

༄༅། །གཉིས་ཀྱིས་ནམ་མཁའ་ལ་འཕན་ནམ་བ་དན་འདོགས་པའི་ཚུལ་བྱས་ལ། ཨོཾ་ཝཱ་རུ་ཎཱ་ཡ་གྲྀཧྞེ་དཾ་པྲ་ཏཱིཙྪ་ཨི་དཾ་པ་ཏཱི་ཀ་སྭཱཧཱ། ཨོཾ་ཨ་
ནནྟཱ་ཡ་གྲྀཧྞེ་དཾ་པྲ་ཏིཙྪ་ཨི་དཾ་པ་ཏཱི་ཀ་སྭཱཧཱ། ཨོཾ་བ་སུ་ཀཱ་ཡ་གྲྀཧྞེ་དཾ་པྲ་ཏཱིཙྪ་ཨི་དཾ་པ་ཏཱི་ཀ་སྭཱཧཱ། ཨོཾ་ཏཥཱ་ཀཱ་ཡ་གྲྀཧྞེ་དཾ་པྲ་ཏཱིཙྪ་ཨི་དཾ་པ་ཏཱི་ཀ་སྭཱཧཱ། ཨོཾ་
ཀརྐ་ཊཱ་ཡ་གྲྀཧྞེ་དཾ་པྲ་ཏཱིཙྪ་ཨི་དཾ་པ་ཏཱཾ་ཀ་སྭཱཧཱ། ཨོཾ་པདྨ་ཡ་གྲྀཧྞེ་དཾ་པྲ་ཏཱིཙྪ་ཨི་དཾ་པ་ཏཱི་ཀ་སྭཱཧཱ། ཨོཾ་མཧཱ་པདྨ་ཡ་གྲྀཧྞེ་དཾ་པྲ་ཏཱིཙྪ་ཨི་དཾ་པ་ཏཱཾ་ཀ་
སྭཱཧཱ། ཨོཾ་ཤཾ་ཁ་པཱ་ལཱ་ཡ་གྲྀཧྞེ་དཾ་པྲ་ཏཱིཙྪ་ཨི་དཾ་པ་ཏཱཾ་ཀ་སྭཱཧཱ། ཨོཾ་ཀུ་ལི་ཀཱ་ཡ་གྲྀཧྞེ་དཾ་པྲ་ཏཱིཙྪ་ཨི་དཾ་པ་ཏཱཾ་ཀ་སྭཱཧཱ། ༈ །ལག་པ་གཡས་པའི་གུང་མཛུབ་
གཤིབས་པའི་ཕྱག་རྒྱས་རས་སྐུད་ཀྱི་ལྡ་ལྡི་བྲི་བའི་ཚུལ་དང་བཅས། ཨོཾ་ཝཱ་རུ་ཎ་ཡ་གྲྀཧྞེ་དཾ་པྲ་ཏཱིཙྪ་ཨི་དཾ་ཉད་ཛྷོ་བྷ་ཝི་ཏྭཾསྭཱཧཱ། ཨོཾ་ཨ་ནནྟཱ་ཡ་གྲྀཧྞེ་དཾ་པྲ་ཏཱིཙྪ་ཨི་དཾ་

ཉད་ཛྷོ་བྷ་ཝི་ཧཱུྃ་སྭཱཧཱ། ཨོཾ་བ་སུ་ཀཱ་ཡ་གྲྀཧྞེ་དཾ་པྲ་ཏཱིཙྪ་ཨི་དཾ་ཉད་ཛྷོ་བྷ་ཝི་ཧཱུྃ་སྭཱཧཱ། ཨོཾ་ཏཀྵ་ཀཱ་ཡ་གྲྀཧྞེ་དཾ་པྲ་ཏཱིཙྪ་ཨི་དཾ་ཉད་དྷོ་བྷ་ཝི་ཧཱུྃ་སྭཱཧཱ། ཨོཾ་ཀརྐོ་ཊཱ་
ཡ་གྲྀཧྞེ་དཾ་པྲ་ཏཱིཙྪ་ཨི་དཾ་ཉད་ཛྷོ་བྷ་ཝི་ཧཱུྃ་སྭཱཧཱ། ཨོཾ་པདྨ་ཡ་གྲྀཧྞེ་དཾ་པྲ་ཏཱིཙྪ་ཨི་དཾ་ཉད་ཛྷོ་བྷ་ཝི་ཧཱུྃ་སྭཱཧཱ། ཨོཾ་མཧཱ་པདྨ་ཡ་གྲྀཧྞེ་དཾ་པྲ་ཏཱིཙྪ་ཨི་དཾ་ཉད་ཛྷ་བྷ་ཝི་
ཏྭཾ་སྭཱཧཱ། ཨོཾ་ཤཾ་ཁ་པཱ་ལཱ་ཡ་གྲྀཧྞེ་དཾ་པྲ་ཏིཙྪ་ཨི་དཾ་ཉད་ཛྷོ་བྷ་ཝི་ཧཱུྃ་སྭཱཧཱ། ཨོཾ་ཀུ་ལི་ཀཱ་ཡ་གྲྀཧྞེ་དཾ་པྲ་ཏཱིཙྪ་ཨི་དཾ་ཉད་ཛྷོ་བྷ་ཝི་ཧཱུྃ་སྭཱཧཱ། ཞེས་བརྗོད། དྲུག་པ་
བསྟོད་པ་ནི། རྡོ་རྗེ་དྲིལ་བུ་འཛིན་པས། མཐའ་ཡས་ནོར་རྒྱས་ལ་སོགས་ཀླུ་དབང་རྣམས། །ཆུ་གཏེར་རྒྱ་མཚོ་གཏིང་མཐའ་རབ་ཟབ་ནས། །རིན་ཆེན་སྣ་
ཚོགས་ཀྱིས་སྤྲས་ཡིད་འོང་བའི། །ཕོ་བྲང་འབྱོར་པ་ཆེ་ལྡན་གནས་ན་བཞུགས། །དབུ་ལ་སྦྲུལ་མགོའི་གདེངས་ཀའི་ཚོགས་དབུས་ན། །ཡིད་བཞིན་

༄༅།    །ནོར་བུ་བསམ་ཀུན་རྫོགས་བྱེད་ཅིང་། །བདག་གཞན་དོན་འབྱོར་ཕུན་ཚོགས་འབྱུང་བའི་གནས། །འོད་འབར་ལ་སོགས་
མུན་སེལ་རྣམས་ཀྱིས་བརྒྱན། །ཚེ་རབས་དུ་མར་ཡོན་ཏན་ལེགས་སྦྱངས་མཐུས། །ཀླུ་དབང་འབྱོར་པ་མཐའ་ཡས་ཡང་དག་རྫོགས། །རྫུ་འཕྲུལ་
མཐུ་སྟོབས་ཆེ་ལ་མངའ་བརྙེས་པའི། །ཡོན་ཏན་བསམ་གྱིས་མི་ཁྱབ་ཁྱོད་ལ་འདུད། །དད་ལྡན་རྒྱལ་བའི་བཀའ་ཐོས་ཞལ་མཐོང་ཞིང༌། །སྒྲུབ་ལ་
བརྩོན་པས་སངས་རྒྱས་ཐུགས་སུ་ཆུད། །ཐབས་དང་སྙིང་རྗེས་གཞན་དོན་རྫོགས་མཛད་པ། །བདག་དང་གཞན་དོན་འབྱོར་པ་ཁྱོད་ལ་འདུད། །སྔོན་
ཚེ་བདེ་གཤེགས་སྤྱན་སྔར་བཀའ་བསྒོས་ཏེ། །བསྟན་པ་བསྲུང་དང་འགྲོ་ལ་ཕན་གདགས་ཕྱིར། །དམ་ལས་མ་འདའ་དམ་ཚིག་རྗེས་དགོངས་ལ། །

གསོལ་གདབ་ལས་མཛོད་བདག་དོན་ཡོངས་རྫོགས་མཛོད། །ཀླུ་ཡི་རྒྱལ་པོ་འཁོར་བཅས་རྣམས། །མཆོད་སྦྱིན་སོགས་ནས་ཀུན་འགྲུབ་ཤོག །ཅེས་པས་
བསྟོད་པ་དང་ཕྲིན་ལས་གཞོལ་ལོ། །བཞི་པ་གདོན་གྱི་བྱ་བ་ལ་བཞི། མཆོད་པ། བསྟོད་པ། གསོ་བ། དབང་བསྐུར་བ། དམ་ལ་གཞག་པའོ། །དང་པོ་མཆོད་པའི་ཡུལ་སྤྱན་དྲང་
བར་བྱ་སྟེ་གདེངས་ཀའི་ཕྱག་རྒྱ་བཅས་ཏེ། ཨོཾ་ནཱ་ག་ནན། ནཱ་ག་ནི་ནན། ནཱ་ག་ཀུ་མཱ་ར་ནན། ནཱ་ག་ཀུ་མཱ་ར་ནི་ནན། ཨཱ་གཙྪ། ཨཱ་གཙྪ། ལན་གསུམ་གྱིས་
ཀླུ་ཕལ་པ་རིགས་བཞི་དང་། ཡང་། ཨོཾ་བྷཱུ་མི་པ་ཏི་ནན། བྷཱུ་མི་པ་ཏི་ནི་ནན། བྷཱུ་མི་པ་ཏི་ཀུ་མཱ་ར་ནན། བྷཱུ་མི་པ་ཏི་ཀུ་མཱ་ར་ནི་ནན། ཨཱ་གཙྪ། ཨཱ་
གཙྪ། ཞེས་ལན་གསུམ་གྱིས་ས་བདག་གི་རིགས་བཞི་དགུག དེ་ནས་བྱེ་བྲག་ཏུ་ཤ་གཉེར་བ་དགུག་སྟེ། སེམས་ཅན་ཐམས་ཅད་དང་། བྱེ་བྲག་ཏུ་ཤ་གཉེར་བ་རྣམས་ལ་སྙིང་བརྩེ་

༄༅། །བའི་བསམ་པས་འདོད་རྒྱལ་གྱི་ཕྱག་རྒྱ་བཅིངས་ལ། བདེན་པའི་སྟོབས་བརྗོད་ཅིང་དགུག་སྟེ། ན་མོ་རྗེ་བཙུན་རྩ་བ་དང་བརྒྱུད་པར་བཅས་
པའི་དཔལ་ལྡན་བླ་མ་དམ་པ་རྣམས་ཀྱི་བཀའ་བདེན་པ་དང་། སངས་རྒྱས་ཀྱི་བཀའ་བདེན་པ་དང་། ཆོས་ཀྱི་བདེན་པ་དང་། དགེ་འདུན་གྱི་བདེན་པ་
དང་༑ འཇིག་རྟེན་དབང་ཕྱུག་སེངྒེ་སྒྲའི་བདེན་པ་དང་། ཀླུའི་རྒྱལ་པོ་དགུའི་བདེན་པ་དང་། ཕྱོགས་སྐྱོང་བཅུའི་བདེན་པ་དང་། བདེན་པ་ཆེན་པོའི་
བྱིན་རླབས་དང་། བདག་ཅག་གི་བསམ་པ་རྣམ་པར་དག་པའི་བདེན་པ་དང་། བདེན་པ་དེའི་མཐུས། སྦྱིན་པའི་བདག་པོ་ལ་གནོད་ཅིང་ཤ་གཉེར་བའི་
ཀླུ་དང་ས་བདག་གི་རིགས་གང་ཡིན་པ་དེ་དག་ཐམས་ཅད་ཞི་བའི་སེམས་དང་ལྡན་པར་གྱུར་ནས། སྐད་ཅིག་ཐང་ཅིག་ཡུད་ཙམ་ལ་མཆོད་པའི་གནས་

འདིར་མཆིས་པར་གྱུར་ཅིག ༀ་ན་མ་ནཱ་ག་ནན། ནཱ་ག་ནི་ནན། ནཱ་ག་ཀུ་མཱ་ར་ནན། ནཱ་ག་ཀུ་མཱ་ར་ནི་ནན། ནམ་སརྦ་ཏ་ཐཱ་ག་ཏེ་བྷྱོ་བི་ཤྭ་མུ་ཁེ་
སརྦ་ནཱ་ག་ལེ་ལེ་རེ་རེ་ར་ཙི་ན་ཕུཿཊ་ཊ་ར་ཙི་ཏེ་ཧེ་ཧེ། ཨཱ་གཙྪ། ཨཱ་གཙྪ། ཞེས་དང་། ཨོཾ་བྷཱམི་པ་ཏི་ནན། བྷཱུ་མི་པ་ཏི་ནི་ནན། བྷཱུ་མི་པ་ཏི་
ཀུ་མཱ་ར་ནན། བྷཱུ་མི་པ་ཏི་ཀུ་མཱ་ར་ནི་ནན། ན་མཿ སརྦ་ཏ་ཐཱ་ག་ཏེ་བྷྱོ་བི་ཤྭ་མུ་ཁེ་བྷྱཿ སརྦ་བྷཱུ་མི་པ་ཏི་ལེ་ལེ་རེ་རེ་ར་ཙི་ན་ཕུ༔ ཊ་ཊ་ར་ཙི་ཏེ་ཧེ་ཧོ། ཨཱ་
གཙྪ། ཨཱ་གཙྪ་ཞེས་བརྗོད་དེ། ན་མོ་རྗེ་བཙུན་སོགས་ནས་འདིའི་བར་ལན་གསུམ་གྱིས་དགུག དེས་ཀྱང་མ་ཁུགས་སྙམ་པའི་ཐེ་ཚོམ་ཡོད་ན། རྡོ་རྗེ་ལྕགས་ཀྱུ་མས་ཀྱང་
དགུག་པར་བྱ་སྟེ། གཡོན་པའི་གུང་མཛུབ་སྟ་ཟུར་ཕྱོགས་སུ་གཞག གཡས་པའི་མཛུབ་མོ་གུང་མོའི་སྟེང་དུ་དགུག་ལ་གཞག མཐེ་བོས་སྲིན་ལག་དང་མཐེའུ་ཆུང་མནན་ལ། ཨོཾ་

༄༅།  །ཙུ་རུ་ཀུནྡྷ། ཙུ་རུ་ཀུནྡྷ། སརྦ་ནཱ་ག་ཨཱ་ཀརྵ་ཡ་ཧཱུྃ་ཛ༔ ཞེས་ལན་གསུམ་དང་། ནཱ་གའི་གནས་སུ་བྷཱུ་མི་པ་ཏི་བཅུག་པ་ལན་
གསུམ་གྱིས་བཀུག་ནས། མཆོད་པ་རྣམས་གོང་ལྟར་བསང་སྦྱངས་བྱིན་གྱིས་བརླབ། ཕྱག་རྒྱ་དང་བཅས། ཨོཾ་ནཱ་ག་ནན། ནཱ་ག་ནི་ནན། ནཱ་ག་ཀུ་མཱ་ར་ནན། ནཱ་ག་
ཀུ་མཱ་ར་ནི་ནན། གྲྀཧྞེ་དཾ་ཨནྡྷཾ་སྭཱཧཱ། ཨོཾ་ནཱ་ག་ནན། ནཱ་ག་ནི་ནན། ནཱ་ག་ཀུ་མཱ་ར་ནན། ནཱ་ག་ཀུ་མཱ་ར་ནི་ནན། གྲྀཧྞེ་དཾ་པཱ་དྱཾ་སྭཱཧཱ། ཨོཾ་ནཱ་ག་
ནན། ནཱ་ག་ནི་ནན། ནཱ་ག་ཀུ་མཱ་ར་ནན། ནཱ་ག་ཀུ་མཱ་ར་ནི་ནན། གྲྀཧྞེ་དཾ་པུཥྞསྭཱཧཱ། ཨོཾ་ནཱ་ག་ནན། ནཱ་ག་ནི་ནན། ནཱ་ག་ཀུ་མཱ་ར་ནན། ནཱ་ག་ཀུ་
མཱ་ར་ནི་ནན། གྲྀཧྞེ་དཾ་དྷུ་པཾ་སྭཱཧཱ། ཨོཾ་ནཱ་ག་ནན། ནཱ་ག་ནི་ནན། ནཱ་ག་ཀུ་མཱ་ར་ནན། ནཱ་ག་ཀུ་མཱ་ར་ནི་ནན། གྲྀཧྞེ་དཾ་དཱི་པཾ་སྭཱཧཱ། ཨོཾ་ནཱ་ག་

ནན༑ ནཱ་ག་ནི་ནན། ནཱ་ག་ཀུ་མཱ་ར་ནན། ནཱ་ག་ཀུ་མཱ་ར་ནི་ནན། གྲྀཧྞེ་དཾ་གནྡྷཾ་སྭཱཧཱ། ཨོཾ་ནཱ་ག་ནན། ནཱ་ག་ནི་ནན། ནཱ་ག་ཀུ་མཱ་ར་ནན། ནཱ་ག་ཀུ་
མཱ་ར་ནི་ནན། གྲྀཧྞེ་ད་ནཻ་ཝི་དྱཾ་སྭཱཧཱ། ཞེས་དང་། བྱེ་བྲག་ཏུ་སྦྱིན་པའི་བདག་པོ་ལ་གནོད་ཅིང་ཤ་གཉེར་བའི་རིགས་ཐམས་ཅད་ཨོཾ་ནཱ་ག་ནན། ནཱ་ག་ནི་
ནན༑ ནཱ་ག་ཀུ་མཱ་ར་ནན། ནཱ་ག་ཀུ་མཱ་ར་ནི་ནན། གྲྀཧྞེ་དཾ་ཨརྒྷཾ་སྭཱཧཱ་ཞེས་སོགས་ནས། ཨོཾ་ནཱ་ག་ནན། ནཱ་ག་ནི་ནན། ནཱ་ག་ཀུ་མཱ་ར་ནན། ནཱ་ག་ཀུ་
མཱ་ར་ནི་ནན། གྲྀཧྞེ་དཾ་ནཻ་ཝི་དྱཱཾ་སྭཱཧཱ་བར་དང་། ཨོཾ་བྷཱུ་མི་པ་ཏི་ནན། བྷ་མི་པ་ཏི་ནི་ནན། བྷཱུ་མི་པ་ཏི་ཀུ་མཱ་ར་ནན། བྷཱུ་མི་པ་ཏི་ཀུ་མཱ་ར་ནི་ནན། གྲྀཧྞེ་
དཾ་ཨརྒྷཾ་སྭཱཧཱ། ཨོཾ་བྷཱུ་མི་པ་ཏི་ནན། བྷཱུ་མི་པ་ཏི་ནི་ནོན། བྷཱུ་མི་པ་ཏི་ཀུ་མཱ་ར་ནན། བྷཱུ་མི་པ་ཏི་ཀུ་མཱ་ར་ནི་ནན། གྲྀཧྞེ་དཾ་པཱ་དྱཱཾ་སྭཱཧཱ། ཨོཾ་བྷཱུ་མི་པ་ཏི་

༄༅།  །ནན། བྷཱུ་མི་པ་ཏི་ནི་ནན། བྷཱུ་མི་པ་ཏི་ཀུ་མཱ་ར་ནན། བྷཱུ་མི་པ་ཏི་ཀུ་མཱ་ར་ནི་ནན། གྲྀཧྞེ་དཾ་པུཥྞསྭཱཧཱ། ཨོཾ་བྷཱུ་མི་པ་ཏི་
ནན། བྷཱུ་མི་པ་ཏི་ནི་ནན། བྷཱུ་མི་པ་ཏི་ཀུ་མཱ་ར་ནན། བྷཱུ་མི་པ་ཏི་ཀུ་མཱ་ར་ནི་ནན།  གྲྀཧྞེ་དཾ་དྷུ་པཾ་སྭཱཧཱ། ཨོཾ་བྷཱུ་མི་པ་ཏི་ནན། བྷཱུ་མི་པ་ཏི་ནི་ནོན། བྷཱུ
མི་པ་ཏི་ཀུམཱ་ར་ནན། བྷཱུ་མི་པ་ཏི་ཀུ་མཱ་ར་ནི་ནན། གྲྀཧྞེ་དོ་དཱི་པཾ་སྭཱཧཱ། ཨོཾ་བྷཱུ་མི་པ་ཏི་ནན། བྷཱུ་མི་པ་ཏི་ནི་ནནཾ། བྷཱུ་མི་པ་ཏི་ཀུམཱ་ར་ནན། བྷཱུ་མི་པ་
ཏི་ཀུ་མཱ་ར་ནི་ནན། གྲྀཧྞེ་དཾ་གནྡྷཾ་སྭཱཧཱ། ཨོཾ་བྷཱུ་མི་པ་ཏི་ནན། བྷཱུ་མི་པ་ཏི་ནི་ནནཾ། བྷཱུ་མི་པ་ཏི་ཀུ་མཱ་ར་ནན། བྷཱུ་མི་པ་ཏི་ཀུ་མཱ་ར་ནི་ནན། གྲྀཧྞེ་དཾ་ནི་ཝི་
དྱཱཾ་སྭཱཧཱ་ཞེས་དང་། བྱེ་བྲག་ཏུ་སྦྱིན་པའི་བདག་པོ་ལ་གནོད་ཅིང་ཤ་གཉེར་བའི་རིགས་ཐམས་ཅད་ཨོ་བྷཱུ་མི་པ་ཏི་ནནཾ། བྷཱུ་མི་པ་ཏི་ནི་ནན། བྷཱུ་མི་པ་ཏི་ཀུ་

མཱ་ར་ནན། བྷཱུ་མི་པ་ཏི་ཀུ་མཱ་ར་ནི་ནན། གྲྀཧྞེ་དཾ་ཨནྡྷཾ་སྭཱཧཱ་སོགས་ནས། བྷཱུ་མི་པ་ཏི་ཀུ་མཱ་ར་ནི་ནན། གྲྀཧྞེ་དཾ་ནི་ཝི་དྱཱཾ་སྭཱཧཱའི་བར་སྔར་བཞིན་ཕུལ། ས་
བདག་གི་གཏོར་མ་ཆབ་ཀྱིས་བྲན་ལ། བསང་སྦྱངས། སྟོང་པའི་ངང་ལས་རིན་པོ་ཆེ་ལས་གྲུབ་པའི་སྣོད་ཡངས་ཤིང་རྒྱ་ཆེ་བའི་ནང་དུ། གཏོར་མ་ཁ་དོག་དྲི་རོ་
ནུས་པ་ཕུན་སུམ་ཚོགས་པ་བདུད་རྩིའི་རྒྱ་མཚོ་ཆེན་པོར་གྱུར། ཨོཾ་ཨཱཿ ཧཱུཾ་ལན་གསུམ་དང་བཅས་པས་བྱིན་གྱིས་བརླབ། ནམ་མཁའ་མཛོད་ཀྱི་ཕྱག་རྒྱ་དང་བཅས་
པས། ཨོཾ་ནཱ་ག་ནན། ནཱ་ག་ནི་ནན། ནཱ་ག་ཀུ་མཱ་ར་ནན། ནཱ་ག་ཀུ་མཱ་ར་ནི་ནན། ན་མསྶརྦ་ཏ་ཐཱ་ག་ཏེ་བློ་བི་ཤྭ་མུ་ཁེ་བྷྱཿསརྦ་ནཱ་ག་ལེ་ལེ་རེ་རེ་ར་ཙི་ན་
ཕུཿ ཊ་ཊ་ར་ཙི་ཏེ་ཧེ་ཧེ་གྲྀཧྞེ་དཾ་བ་ལྱཱ་ད་ཡེ་སྭཱཧཱ། ཞེས་ལན་གསུམ་དང་། བྱེ་བྲག་ཏུ་སྦྱིན་པའི་བདག་པོ་ལ་གནོད་ཅིང་ཤ་གཉེར་བའི་རིགས་ཐམས་ཅད་

༄༅།  །ཨོཾ་ནཱ་ག་ནན་སོགས་ནས་བ་ལུ་ད་ཡེ་སྭཱཧཱའི་བར་ལན་གསུམ་དང་། ཨོཾ་བྷཱུ་མི་པ་ཏི་ནན། བྷཱུ་མི་པ་ཏི་ནི་ནན། བྷཱུ་མི་པ་ཏི་ཀུ་མཱ་
ར་ནན། བྷཱུ་མི་པ་ཏི་ཀུ་མཱ་ར་ནི་ནན། ན་མསྶརྦ་ཏ་ཐཱ་ག་ཏེ་བྷྱོ་བི་ཤྭ་མུ་ཁེ་བྷྱཿ སརྦ་བྷཱུ་མི་པ་ཏི་ལེ་ལེ་རེ་རེ་ར་ཙི་ན་ཕུཊ་ཊ་ར་ཙི་ཏེ་ཧེ་ཧེ་གྲྀཧྞེ་དཾ་བ་ལྱཱ་ད་
ཡེ་སྭཱཧཱ་ཞེས་ལན་གསུམ་དང་། བྱེ་བྲག་ཏུ་སྦྱིན་པའི་བདག་པོ་ལ་གནོད་ཅིང་ཤ་གཉེར་བའི་རིགས་ཐམས་ཅད་ཨོ་བྷཱུ་མི་པ་ཏི་ནན་སོགས་ནས་བ་ལྱཱ་དི་སཱཧཱ་བར་
ལན་གསུམ་གྱིས་ཕུལ། དེ་ནས་གདུགས་སོགས་ཀྱི་ཕྱག་རྒྱ་སྔར་བཞིན་བྱ་ཞིང་། ཨོཾ་ནཱ་ག་ནན། ནཱ་ག་ནི་ནན། ནཱ་ག་ཀུ་མཱ་ར་ནན། ནཱ་ག་ཀུ་མཱ་ར་ནི་ནན། གྲྀཧྞེ་
དཾ་པྲ་ཏིཙྪ་ཨི་དཾ་ཙྪ་ཏྲཾག་སྭཱཧཱ། ཨོཾ་ནཱ་ག་ནན། ནཱ་ག་ནི་ནན། ནཱ་ག་ཀུ་མཱ་ར་ནན། ནཱ་ག་ཀུ་མཱ་ར་ནི་ནན། གྲྀཧྞེ་དཾ་པྲ་ཏིཙྪ་ཨི་དཾ་པ་ཏཱཾ་ཀ་སྭཱཧཱ།  ཨོཾ་ནཱ་

ག་ནན། ནཱ་ག་ནི་ནན། ནཱ་ག་ཀུ་མཱ་ར་ནན། ནཱ་ག་ཀུ་མཱ་ར་ནི་ནན། གྲྀཧྞེ་དཾ་པྲ་ཏཱིཙྪ་ཨི་དཾ་ཉད་ཛྷོ་བྷ་ཝི་ཧཱུྃ་སྭཱཧཱ། ཞེས་དང་། བྱེ་བྲག་ཏུ་སྦྱིན་པའི་བདག་
པོ་ལ་གནོད་ཅིང་ཤ་གཉེར་བའི་རིགས་ཐམས་ཅད་ཨོཾ་ནཱ་ག་ནན། སོགས་ནས་བྷ་ཝི་ཧཱུྃ་སྭཱཧཱའི་བར་གྱིས་གསུམ་ཀ་དབུལ། ཡང་། ཨོཾ་བྷཱུ་མི་པ་ཏི་ནན། བྷཱུ་མི་
པ་ཏི་ནི་ནན། བྷཱུ་མི་པ་ཏི་ཀུ་མཱ་ར་ནན། བྷཱུ་མི་པ་ཏི་ཀུ་མཱ་ར་ནི་ནན། གྲྀཧྞེ་དཾ་པྲ་ཏིཙྪ་ཨི་དཾ་ཙྪ་ཏྲཾ་ག་སྭཱཧཱ། ཨོཾ་བྷཱུ་མི་པ་ཏི་ནན། བྷཱུ་མི་པ་ཏི་ནི་
ནན། བྷཱུ་མི་པ་ཏི་ཀུ་མཱ་ར་ནན། བྷཱུ་མི་པ་ཏི་ཀུ་མཱ་ར་ནི་ནན། གྲྀཧྞེ་དཾ་པྲ་ཏཱིཙྪ་ཨི་དཾ་པ་ཏཱཾ་ཀ་སྭཱཧཱ། ཨོཾ་བྷཱུ་མི་པ་ཏི་ནན། བྷཱུ་མི་པ་ཏི་ནི་ནན། བྷཱུ་མི་པ་
ཏི་ཀུ་མཱ་རོ་ནན། བྷཱུ་མི་པ་ཏི་ཀུ་མཱ་རི་ནི་ནན། གྲྀཧྞེ་དཾ་པྲ་ཏཱིཙྪ་ཨི་དཾ་ཉད་ཛྙོ་བྷ་ཝི་ཧཱུྃ་སྭཱཧཱ། བྱེ་བྲག་ཏུ་སྦྱིན་པའི་བདག་པོ་ལ་གནོད་ཅིང་ཤ་གཉེར་བའི་

༄༅།  །རིགས་ཐམས་ཅད། ཨོཾ་བྷཱུ་མི་པ་ཏི་ནན། སོགས་ནས་བྷ་ཝི་ཏྭཾ་སྭཱཧཱའི་བར་གྱིས་གདུགས་སོགས་གསུམ་ཀ་དབུལ། དེ་ནས་ཀླུའི་དམ་
ཚིག་བསྐུལ་བའི་ཕྱིར་གདེངས་ཀའི་ཕྱག་རྒྱ་བཅིངས་ལ། ཨོཾ་བྷུཤཱ་རེ་བྷྱོ་ནཱ་གེ་བློ་ན་མཿ ཨོཾ་པྲ་ཤྭ་རེ་བྷྱོ་ནཱ་གེ་བྷྱོ་ན་ཨོཾ་བྷུར་བྷུ་ཝཱ་སྭཿ ཤཱ་རེ་བྷྱོ་ནཱ་གེ་བྷྱོ་ན་
ཨོཾ་མཧཱ་ནཱ་ག་ཡ། བིད་མ་ཧེ་ནཱ་ག་རཱུ་པ་ཡ་ཏི། མ་ཧེ་དནྟོ། ནཱ་ག་པྲ་བྷོ་ཏ་ནཱ་ཡེ་སྭཱཧཱ། ལན་གསུམ་དང་། ཡང་། ཨོཾ་བྷུཤྭ་རེ་བྷྱོ་བྷཱུ་མི་པ་ཏི་བྷྱོ་
ན་མཿ ཨོཾ་པྲ་ཤྭ་རེ་བྷྱོ་བྷཱུ་མི་པ་ཏི་བྷྱོ་ན་མཿ ཨོཾ་བྷུར་བྷུ་ཝ་སྭཿཤཱ་རེ་བྷྱོ་བྷཱུ་མི་པ་ཏི་བྷྱོ་ན་མཿ  ༀམཧཱ་བྷཱུ་མི་པ་ཏི་ཡེ། བིད་མ་ཧེ་བྷཱུ་མི་པ་ཏི་རཱུ་པ་ཡ་
ཏི། མ་ཧེ་དནྟོ་བྷཱུ་མི་པ་ཏི་པྲ་བྷོ་ཏ་ན་ཡེ་སྭཱཧཱ། ཞེས་ལན་གསུམ་གྱིས་ས་བདག་གི་དམ་ཚིག་བསྐུལ་ལོ། །དེ་ནི་ཀླུ་དང་ས་བདག་མཆོད་པའི་ཆོ་ག་སྟེ། སྣོད་པ་མེད་ན་དེ་ཙམ་

གྱི་ཆོག་གསུང་ངོ་། །དེས་ན་ནད་པ་སོགས་མེད་ན་རྗེས་ཆོག་འོག་ནས་འབྱུང་བ་ལྟར་བྱ། ནད་པ་མེད་ཀྱང་གནོད་ཚབ་ཆེ་ན་དམ་བཞག་གི་བར་བྱས་ན་ལེགས་པར་མཐོང་ངོ་། །གཉིས་
པ་ནི། དེ་རྣམས་སྣད་ཅིང་ཉམས་པར་གྱུར་ནས་མི་དག་ན་བར་འགྱུར་ཏེ། དེ་དག་གི་ནར་མ་གསོས་ན་མིའི་ནད་མི་གསོས་བས། ནད་པ་ཁྲུས་བྱས་པའི་ཆུ་ཀླུ་དང་ས་བདག་ཕལ་པའི་
གཟུགས་བརྙན་གྱི་སྟེང་དུ་བླུགས་ཏེ། འདོད་རྒྱལ་གྱི་ཕྱག་རྒྱ་བཅས་ལ། ན་མོ་རྗེ་བཙུན་རྩ་བ་དང་བརྒྱུད་པར་བཅས་པའི་དཔལ་ལྡན་བླ་མ་དམ་པ་རྣམས་ཀྱི་བདེན་པ་
དང་༑ སངས་རྒྱས་ཀྱི་བདེན་པ་སོགས་ནས་མཆིས་པར་གྱུར་ཅིག ནཱ་ག་ཨཱ་ཀཆུ་ཡ་ཛ༔ ཞེས་ལན་གསུམ་བརྗོད་ཅིང་། སེམས་ཀྱིས་རང་གི་སྙིང་གའི་ཧི༔
ལས་འོད་ཟེར་ལྕགས་ཀྱུ་ལྟ་བུ་འཕྲོས་པས། ཐབ་དང་། མི་གཙང་བ་དང་། ས་རྐོས་པ་དང་། མེ་བཏང་བ་དང་། ཁང་ཁྱིམ་ལ་སོགས་པ་བརྩིགས་

༄༅། །པས་དེ་དག་སྣད་ཅིང་ཉམས་པ་དང་། ནད་ཀྱིས་ཐེབས་པ་དང་། སྐྱེ་བ་སྔ་མའི་ཤ་འཁོན་ལས་འདིར་གནོད་པར་སྲིད་
པས་དེ་དག་གི་ནད་མ་གསོས་ན། མིའི་ནད་མི་གསོས་པས་སྣད་ཅིང་ཉམས་པའི་ཀླུ་དང་། ས་བདག་རྣམས་བཀུག་སྟེ་གཟུགས་བརྙན་ལ་བསྟིམ། དེ་
ནས་རྩི་སྨན་གྱི་བུམ་པ་ནས་གཟུགས་བརྙན་ལ་ཀུ་ཤས་གཏོར་ཞིང་། ཨོཾ་རུ་རུ་སྤུ་རུ་ཛྭ་ལ་ཏིཥྛསིདྡྷི་ལོ་ཙཱ་ནི་སརྦ་ཨརྦ་སཱ་དྷ་ནཱ་ཡ་སྭཱཧཱ། ཨོཾ་པྲ་བྷ་ཝ་དྷྱེ་བྷུ་པྲ་བྷ་ཝ་དྷྱེ
བྷུར་བྷུ་ཝ་པྲ་བྷ་ཝ་དྷྱེ། ས་བིད་ཏྲ། པྲ་བྷ་ཝ་དྷྱེ། སརྦ་ནཱ་ག་དུཿ ཁོ་པྲ་ཤ་མ་ནཱ་ཡ་སྭཱཧཱ། ཡང་། ཨོཾ་རུ་རུ་སྤུ་རུ་སོགས་ནས། པྲ་བྷ་ཝ་
དྡྷྱེ། སརྦ་བྷཱུ་མི་པ་ཏི་དུཿ ཁོ་པྲ་ཤ་མ་ནཱ་ཡ་སྭཱཧཱ། ཞེས་ཡུམ་གཉིས་ཀྱི་སྔགས་དང་། ཨོ་དཱི་པྱ་ཨ་མྲྀ་ཏེ་སནྟ་རྤ་ཤ་མི་ཏ། པྲ་ཏཱིཙྪ་ཐ་ས་ས་ནན། ནཱ་མ་

སྭཱཧཱས་བདུད་རྩིར་བསྒྱུར་བའི་སྔགས་དང་བཅས་པ་བརྗོད་དོ། །གསུམ་པ་ནི། སྡུག་བསྔལ་གསོས་ཀྱང་ཕྱིར་ལྡོག་པར་སྲིད་པས་ཕྱིར་མི་ལྡོག་པར་བྱ་བའི་ཕྱིར་དབང་བསྐུར་ཏེ། དབང་
བསྐུར་བའི་བུམ་པ་ནས་ཀུ་ཤས་གཏོར་ཞིང་ཀླུ་དང་ས་བདག་གི་གཟུགས་བརྙན་ལ་བླུགས་ཤིང་གཏོར་ལ། ཨོཾ་ཨཱཿ ཧི སིདྷ་ནཱ་ད་ཧཱུྃ་ཕཊ། ཨོཾ་རུ་རུ་སྤུ་རུ་ཛྭ་ལ་ཏིཥྛསིདྡྷི་
ལོ་ཙཱ་ནི་སརྦ་ཨརྦ་སཱ་དྷ་ནཱ་ཡ་སྭཱཧཱ། ཨོཾ་པྲ་བྷ་ཝ་དྷྱེ་བྷུ་པྲ་བྷ་ཝ་དྷྱེ་བྷུར་བྷུ་ཝ་སྭཿཔྲ་བྷ་ཝ་དྷྱེ། ས་བིད་ཏྲ། པྲ་བྷ་དྷྱེ། སརྦ་འོག་པའི་ཚེས་རྦ་གའི་གནས་སུ་སརྦབྷཱུ་མི་པ་
ཞེས་འཇུག ནཱ་ག་དུ ཁོ་པ་ཤ་མ་ནཱ་ཡ་སྭཱཧཱ། ཨོཾ་ཕུཿ ཝཱ་རུ་ཎཱ་ཡ་ནཱ་ག་རཱ་ཛ༔ ཕུ ཧཱུྃ་ཕཊ་སྭཱཧཱ། ཨོཾ་ཨ་ནནྟཱ་ཡ་ནཱ་ག་རཱ་ཛ་ཧཱུྃ་ཕཊ་སྭཱཧཱ། ཨོཾ་ཕུ
བ་སུ་ཀཱ་ཡ་ནཱ་ག་རཱ་ཛ་ཕུཿ ཧཱུྃ་ཕཊ་སྭཱཧཱ། ཨོཾ་ཕུཿ ཏཀྵ་ཀཱ་ཡ་ནཱ་ག་རཱ་ཛ་ཕུཿ ཧཱུྃ་ཕཊ་སྭཱཧཱ། ཨོཾ་ཕུཿ ཀརྐོ་ཊཱ་ཡ་ནཱ་ག་རཱ་ཛ་ཧཱུྃ་ཕཊ་སྭཱཧཱ། ཨོཾ་ཕུ༔ པདྨཱ་

༄༅།  །ཡ་ནཱ་ག་རཱ་ཛ་ཕཿ ཧཱུྃ་ཕཊ་སྭཱཧཱ། ཨོཾ་ཕུཿ ཧཱུྃ་པདྨ་ཡ་ནཱ་ག་རཱ་ཛ་ཕུཿ ཧཱུྃ་ཕཊ་སྭཱཧཱ། ཨོཾ་པུཿ ཤཾ་ཁ་པཱ་ལཱ་ཡ་ནཱ་ག་རཱ་ཛ་ཕུཿ
ཨོ་ཕུ ཀུ་ལི་ཀཱ་ཡ་ནཱ་ག་རཱ་ཛ་ཕུཿ ཧཱུཾ་ཕཊ་སྭཱཧཱ། ཨོཾ་ཤ་ཀྲ་ས་ཧ་ཤྲ་ཨཀྵ་ན་ཡེ། ཨགྣ་ཡེ། ཡ་མཱ་ཡ། ནཻར་རྀ་ཏྱཱ་ཡ། ཝ་རུ་ཎཱ་
ཡ་ཝ་ཡ་ཝེ། ཀུ་བི་རཱ་ཡ། རུ་དྲཱཡ། ཨུརྡྷཾ་བྲཧྨ་ཎཱ་ཡ། སཱུརྱ་གྲ་ཧ་ཨ་དྷི་པ་ཏ་ཡེ། ཙནྡྲ་ནཀྵ་ཏྲ་ཨ་དྷི་པ་ཏ་ཡེ། ཨ་དྷི་པྲི་ཐི་ཝི་བྷྱ༔ ཨ་སུ་རེ་
ནཱ་གེ་བྷྱཿ སཱཧཱ། སརྦ་ནཱ་ག་དུཿ ཁོ་པྲ་ཤ་མ་ནཱ་ཡ་ཨ་བྷི་ཥིཉྩ་མི། ཞེས་དང་། ཨོཾ་ཨཱཿ ཧྲཱི སིདྷ་ནཱ་ད་སོགས་ནས་ནཱ་གེ་བྷྱཿ སཱཧཱ། སརྦ་བྷཱུ་མི་པ་
ཏི་དུཿཁོ་པྲ་ཤ་མ་ནཱ་ཡ་ཨ་བྷི་ཥིཉྩ་མི། ཞེས་པས་དབང་བསྐུར་རོ། །བཞི་པ་ནི། གཡས་པས་རྡོ་རྗེ་གསོར་ཞིང་བདེན་པ་བདར་ཏེ་དམ་ལ་གཞག་པ་ནི། རྡོ་རྗེ་འདི་ནི་རྡོ་རྗེ

ཆེ༑ །སངས་རྒྱས་ཀུན་གྱིས་རབ་ཏུ་བསྔགས། །དམ་ཚིག་འདི་ལས་འདས་ན་ནི། །མྱུར་དུ་རིགས་རྣམས་བརླག་པར་འགྱུར། །ཨོཾ་ཨཱཿཧྲཱིཿ སིདྷ་ནཱ་
ད་ཧཱུྃ་ཕཊ། སརྦ་ནཱ་ག་ས་མ་ཡ་ཧ་ན་ཧ་ན་ཧཱུྃ་ཕཊ། ཅེས་དང་། ཡང་། རྡོ་རྗེ་འདི་ནི་སོགས་ནས་སརྦ་བྷཱུ་མི་པ་ཏི་ས་མ་ཡ་ཧ་ན་ཧ་ན་ཧཱུྃ་ཕཊ། ཅེས་པས་དམ་
ལ་གཞག་གོ །ལྔ་པ་བསྒྲུབ་བྱ་ལ་ཇི་ལྟར་བྱ་བ་ལ། བཀྲུ་བ། བྱབ་པ། བསྲུང་བ་དང་བཅས་པའོ། །དང་པོ་ནི། སྦྱིན་བདག་སོགས་མདུན་དུ་གནས་པ་ལ། ཁྱེད་རང་དམིགས་
པ་འདི་བཞིན་དུ་མཛོད། སློབ་དཔོན་གྱིས་བུམ་པ་ཡེ་ཤེས་ཀྱི་བདུད་རྩིའི་ཆུས་གང་བས་ཁྱེད་རང་གི་ཚེ་ཐོག་མ་མེད་པ་ནས་བསགས་པའི་སྡིག་སྒྲིབ་ནད་
གདོན་ཁྱད་པར་ཀླུ་དང་ས་བདག་གི་གནོད་པ་ཐམས་ཅད་བུམ་པའི་ཆུས་བཀྲུས་ཏེ། སངས་ཀྱིས་སྡིག་སྒྲིབ་སོགས་དག་པར་མོས་པ་མཛོད། ཅེས་

།དང༌། ཚིག་བཅད་དང་སྔགས་རྣམས་སྒྲུབ་གྲོགས་རྣམས་ཀྱིས་ཀྱང་འདོན་ཞིང་། ལྷའི་བུམ་པས། འདི་ནི་ཁྲུས་མཆོག་དཔལ་དང་
ལྡན༑ །ཐུགས་རྗེའི་ཆུ་ནི་བླ་ན་མེད། །བྱིན་རླབས་ཡེ་ཤེས་ཆུ་ཡིས་ནི། །ཅི་འདོད་དངོས་གྲུབ་སྩོལ་བར་མཛད། །ཅེས་བརྗོད་ལ་ཁྲུས་བྱའོ། །དེ་
ནས༑ གང་ལ་སེར་སྣ་རྣམ་ཆགས་པ། །རྣམ་བཅོམ་དྲི་མ་མེད་མཛད་ཅིང་། །ཐུགས་ཞི་གནོད་པ་མི་མངའ་དེས། །ཁྱེད་ལ་བདེ་ལེགས་མཛད་པར་
འགྱུར༑ །འདྲེན་པ་གང་ཞིག་འགྲོ་བ་རྣམས། །ཐར་པའི་ལམ་དུ་འཇུག་མཛད་ཅིང་། །ཆོས་རྣམས་ཐམས་ཅད་སྟོན་པ་དེས། །ཁྱེད་ལ་བདེ་ལེགས་
མཛད་པར་འགྱུར། །སྟོན་པ་འགྲོ་བ་རྣམས་ཀྱི་རྟེན། །སེམས་ཅན་ཀུན་གྱི་དོན་གྱི་ཕྱིར། །གང་ཞིག་བདེ་བ་མངའ་མཛད་དེས། །ཁྱེད་ལ་བདེ་ལེགས་

མཛད་པར་འགྱུར། །སྐྱོབས་པ་གང་ཞིག་བྱམས་པ་ཡིས། །ཐུགས་ཀྱི་འགྲོ་བ་འདི་དག་ཀུན། །བུ་གཅིག་བཞིན་དུ་རྟག་བསྐྱངས་དེས། །ཁྱེད་ལ་བདེ་
ལེགས་མཛད་པར་འགྱུར། །ཞེས་པའི་རྗེས་ལ། ཨོཾ་ཨཱཿཧྲཱིཿ སིདྷནཱ་ད་ཧཱུྃ་ཕཊ། སྦྱིན་པའི་བདག་པོ་ཆེ་གེ་མོའི་ནད་ཐམས་ཅད་སརྦ་ནཱ་ག་ནན། ནཱ་ག་
ནི་ནན། ནཱ་ག་ཀུ་མཱ་ར་ནན། ནཱ་ག་ཀུ་མཱ་ར་ནི་ནན། སརྦ་པཱ་པཾ་བྷྱཿ ཤཱནྟིཾ་ཀུ་རུ་སྭཱཧཱ། སརྦ་བིགྷྣེ་བྷྱཿ ཤཱནྟིཾ་ཀུ་རུ་སྭཱཧཱ། སརྦ་རོ་ག་ཤཱནྟི་ཀུ་རུ་
སྭཱཧཱ། སརྦ་དུཥྚ་བྷྱཿ ཤཱནྟིཾ་ཀུ་རུ་སྭཱཧཱ། སརྦ་གྲ་ཧེ་ཤཱནྟིཾ་ཀུ་རུ་སྭཱཧཱ། སརྦ་ཛཱ་རེ་བྷྱ ཤཱནྟི་ཀུ་རུ་སྭཱཧཱ། སརྦ་བྱཱ་དྷི་བྷྱཿ ཤཱནྟིཾ་ཀུ་རུ་སྭཱཧཱ། སརྦ་ཨུ་
པ་དྲ་ཝེ་བྷྱཿ ཤཱནྟིཀུ་རུ་སྭཱཧཱ། སརྦ་ཨ་ཀཱ་ལ་མི་ཏུ་བྷྱཿ ཤཱནྟིཾ་ཀུ་རུ་སྭཱཧཱ། སརྦ་དུར་སཱབྷི་བྷྱཿ ཤཱནྟིཾ་ཀུ་རུ་སྭཱཧཱ། སརྦ་དུརྨཱིཏྟེ་བྷྱཿ ཤཱནྟི་ཀུ་རུ་སྭཱཧཱ། སརྦ་

༄༅། །ཙི་ཏ་ཀུ་ལེ་བྷྱ ཤཱནྟིཾ་ཀུ་རུ་སྭཱཧཱ། དེ་བཞིན་དུ། ཨོཾ་རུ་རུ་སྤུ་རུ་ཛྭ་ལ་ཏིཥྛསིདྡྷི་ལོ་ཙཱ་ནི་སརྦ་ཨརྦ་སཱ་དྷ་ནཱ་ཡ་སྭཱཧཱ། ཨོཾ་པྲ་བྷ་
ཝ་དྷེ་བྷུ་པྲ་བྷ་ཝ་དྷེ་བྷུར་བྷུ་ཝ་སྭཿ པྲ་བྷ་ཝ་དྷྱེ། ས་བིད་ཏྲ། པྲ་བྷ་ཝ་དྷྱ། སརྦ་ནཱ་ག་དུཿ ཁོ་པྲ་ཤ་མ་ནཱ་ཡ་སྭཱཧཱ། ཨོ་ཕུ ཝཱ་རུ་ཎཱ་ཡ་ནཱ་ག་རཱ་ཛ་ཕུ
ཧཱུྃ་ཕཊ་སྭཱཧཱ། ཨོཾ་ཕུཿ ཨ་ནནྟཱ་ཡ་ནཱ་ག་རཱ་ཛ་ཕུཿ ཧཱུྃ་ཕཊ་སྭཱཧཱ། ཨོཾ་ཕུཿ བ་སུ་ཀཱ་ཡ་ནཱ་ག་རཱ་ཛ་ཧཱུྃ་ཕཊ་སྭཱཧཱ། ཨོཾ་ཕུཿ ཏ་ཀཱ་ཡ་ནཱ་ག་རཱ་ཛ་ཧཱུཾ་
ཕཊ་སྭཱཧཱ། ཨོཾ་ཕུཿ ཀརྐོ་ཊཱ་ཡ་ནཱ་ག་རཱ་ཛ་ཕུཿ ཧཱུྃ་ཕཊ་སྭཱཧཱ། ཨོཾ་ཕུཿ པདྨ་ཡ་ནཱ་ག་རཱ་ཛ་ཕུཿ ཧཱུྃ་ཕཊ་སྭཱཧཱ། ཨོཾ་ཕུཿ མཧཱ་པདྨ་ཡ་ནཱ་ག་རཱ་ཛ་ཕུཿ ཧཱུྃ་ཕཊ་
སྭཱཧཱ། ཨོཾ་ཕུཿ ཤཾ་ཁ་པཱ་ལཱ་ཡ་ནཱ་ག་རཱ་ཛ་ཧཱུཾ་ཕཊ་སྭཱཧཱ། ཨོཾ་ཀུ་ལི་ཀཱ་ཡ་ནཱ་ག་རཱ་ཛ་ཕུཿ ཧཱུཾ་ཕཊ་སྭཱཧཱ། ཨོཾཤ་ཀྲ་ས་ཧ་ཤྲ་ཨཀྵ་ན་ཡེ། ཨགྷ་

ཡེ༑ ཡ་མཱ་ཡ། ནཻར་རྀ་ཏྱཱ་ཡ། ཝ་རུ་ཎ་ཡ། ཝ་ཡ་ཝེ། ཀུ་བི་རཱ་ཡ། རུ་ཊ་ཡ། ཨུརྡྷཾ་བྲཧྨ་ཎཱ་ཡ། སཱུརླ་གྲ་ཧ་ཨ་དྷི་པ་ཏ་ཡེ། ཙནྡྲ་ནཀྵ་ཏྲ་ཨ་
དྷི་པ་ཏ་ཡེ། ཨ་དྷི་པྲི་ཐི་ཝཱིཿ ཨ་སུ་རེ་བྷྱ༔ ནཱ་གེ་བྷྱཿ སཱཧཱ། སྦྱིན་པའི་བདག་པོའི་ནད་ཐམས་ཅད་སརྦ་ནཱ་ག་ནན། ནཱ་ག་ནི་ནན། ནཱ་ག་ཀུ་མཱ་
ར་ནན། ནཱ་ག་ཀུ་མཱ་ར་ནི་ནན། སརྦ་པཱ་པཾ་ཤཱནྟི་ཀུ་རུ་སྭཱཧཱ། སརྦ་བིགྷྣེ་བྷྱཿ ཤཱནྟི སརྦ་རོ་ག་ཤཱནྟི སརྦ་དུཥྚེབྷྱཿ ཤཱནྟི སརྦ་གྲ་ཧེ་བྷྱཿ
ཤཱནྟི སརྦ་ཛཱ་རེ་བྷྱཿ ཤཱནྟི སརྦ་བྱཱ་དྷི་བྷུ ཤཱནྟི སརྦ་ཨུ་པ་དྲ་ཝེ་བྷྱ ཤཱནྟི སརྦ་ཨ་ཀཱ་ལ་མྲྀ་ཏུ་ཤཱནྟི སརྦ་དུར་སཱདྷི་ཤཱནྟི སརྦ་
དུརྨིཏྟེ་བྷྱཿ ཤཱནྟིཾ སརྦ་ཙི་ཏ་ཀུ་ལེ་བྷྱ ཤཱནྟིཾ་ཀུ་རུ་སྭཱཧཱ། ཞེས་པས་ཀླུའི་གནོད་པ་དང་། ཡང་། ཨོཾ་ཨཱཿ ཧྲཱི༔ སིདྷ་ནཱ་ད་ཧཱུྃ་ཕཊ། སྦྱིན་པའི་བདག་པོའི་

།ནད་ཐམས་ཅད་སརྦ་བྷཱུ་མི་པ་ཏི་ནན། བྷཱུ་མི་པ་ཏི་ནི་ནན། བྷཱུ་མི་པ་ཏི་ཀུ་མཱ་ར་ནན། བྷཱུ་མི་པ་ཏི་ཀུ་མཱ་ར་ནི་ནན། སརྦ་པཱ་
པཾ་བྷྱཿ ཤཱནྟིཾཀུ་རུ་སྭཱཧཱ། སརྦ་བིགྷྣེ་བྷྱཿ ཤཱནྟི སརྦ་རོ་ག་ཤཱནྟི སརྦ་དུནྟི་བྷྱཿ ཤཱནྟི སརྦ་གྲ་ཧེ་བྷྱཿ ཤཱནྟི སརྦ་ཛཱ་རེ་བྷྱཿ ཤཱནྟི སརྦ་བྱཱ་
དྷིབྷྱཿ ཤཱནྟིཾ སརྦ་ཨུ་པ་དྲ་ཝེ་བྷྱཿ ཤཱནྟི སརྦ་ཨ་ཀཱ་ལ་མྲི་ཏྱུ་ཤཱནྟི སརྦ་དུར་སཱབྣི་བྷྱཿ ཤཱནྟི སརྦ་དུརྨཱིཏྟེ་ཤཱནྟི སརྦ་ཙི་ཏ་ཀུ་ལེ་བྷྱཿ 
ཤཱནྟི་ཀུ་རུ་སྭཱཧཱ། ཨོཾ་རུ་རུ་སྤུ་རུ་ཛྭ་ལ་ཏིཥྛསིདྡྷི་ལོ་ཙཱ་ནི་སརྦ་ཨརྦ་སཱ་དྷ་ནཱ་ཡ་སྭཱཧཱ། ཨོཾ་པྲ་བྷ་ཝ་དྷྱེ་བྷུ་པྲ་བྷ་ཝ་དྷྱེ་བྷུར་བྷུ་ཝ་སྭཿ པྲ་བྷ་ཝ་དྷྱེ། ས་བིད་
དྲ༑ པྲ་བྷ་ཝ་དྷྱེ། སརྦ་བྷཱུ་མི་པ་ཏི་ཁོ་པྲ་ཤ་མ་ནཱ་ཡ་སྭཱཧཱ། ཨོཾ་ཕུཿ ཝཱ་རུ་ཎཱ་ཡ་ནཱ་ག་རཱ་ཛ་ཕུཿ ཧཱུྃ་ཕཊ་སྭཱཧཱ། ཨོཾ་ཕུཿ ཨ་ནནྟཱ་ཡ་ནཱ་ག་རཱ་ཛ་ཕུཿ

ཨོཾ་ཕུཿ བ་སུ་ཀཱ་ཡ་ནཱ་ག་རཱ་ཛ་ཕུ ༴ ཨོཾ་ཕུཿ ཏཀྵ་ཀཱ་ཡ་ནཱ་ག་རཱ་ཛ་ཕུ ༴ ཨོ་ཕུཿ ཀརྐོ་ཊཱ་ཡ་ནཱ་ག་རཱ་ཛ་ཕུ༴ ཨོ་ཕུཿ པདྨ་ཡ་ནཱ་ག་རཱ་ཛ་ཕུ
ཨོཾ་ཕུཿ མཧཱ་པདྨ་ཡ་ནཱ་ག་རཱ་ཛ་ཕུ ༴ ཨོ་ཕུཿ ཤཾ་ཁ་པཱ་ལཱ་ཡ་ནཱ་ག་རཱ་ཛ་ཕུཿ ༴ ཨོ་ཕུཿ ཀུ་ལི་ཀཱ་ཡ་ནཱ་ག་རཱ་ཛ་ཕུ ཧཱུྃ་ཕཊ་སྭཱཧཱ། ཨོཾ་ཤ་ཀྲ་ས་ཧ་
ཤྲ་ཨཀྵ་ན་ཡེ། ཨག་ཡེ། ཡ་མཱ་ཡ། ནཻར་རྀ་ཏྱ་ཡ། ཝ་རུ་ཎ་ཡ། ཝ་ཡ་ཝེ། ཀུ་བི་རཱ་ཡ། རུ་ཊ་ཡ། ཨུརྡྷཾ་བྲཧྨ་ཎཱ་ཡ། སཱརྱ་གྲ་ཧ་ཨ་དྷི་པ་ཏ་
ཡེ༔ ཙནྡྲ་ནཀྵ་ཏྲ་ཨ་དྷི་པ་ཏ་ཡེ། ཨ་དྷི་པྲི་ཐི་ཝཱི་བྷྱཿ ཨ་སུ་རེ་བྷྱཿ ནཱ་གེ་བྷྱཿ སཱཧཱ། སྦྱིན་པའི་བདག་པོའི་ནད་ཐམས་ཅད་སརྦ་བྷཱུ་མི་པ་ཏི་
ནན། བྷཱུ་མི་པ་ཏི་ནི་ནན། བྷཱུ་མི་པ་ཏི་ཀུ་མཱ་ར་ནན། བྷཱུ་མི་པ་ཏི་ཀུ་མཱ་ར་ནི་ནན། སརྦ་པཱ་པཾ་བྷྱཿ ཤཱནྟི་ཀུ་རུ་སྭཱཧཱ། སརྦ་བིགྷྣེ་བྷྱ ཤཱནྟི སཾརྦ་རོ་གེ་

༄༅། །བྷྱ ཤཱནྟིཾ སརྦ་དུཥྚ་བྷྱཿ ཤཱནྟི སརྦ་གྲ་ཧེ་བྷྱཿ ཤཱནྟིཾ སརྦ་ཛཱ་རེ་བྷྱ ཤཱནྟི སརྦ་བྱཱ་དྷི་བྷྱཿ ཤཱནྟིཾ སརྦ་ཨུ་པ་དྲ་
ཝེ་བྷྱཿ ཤཱནྟི སརྦ་ཨ་ཀཱ་ལ་མྲྀ་ཏྱུ་བྷྱཿ ཤཱནྟི སརྦ་དུར་སྭབྣི་བྷྱཿ ཤཱནྟི སརྦ་དུརྨིཏྟེ་ཤཱནྟི སརྦ་ཙི་ཏ་ཀུ་ལེ་བྷྱ ཤཱནྟིཾ་ཀུ་རུ་སྭཱཧཱ། ཞེས་པས་ས་
བདག་གི་གནོད་པ་ཐམས་ཅད་བཀྲུ་བར་བྱའོ། །གཉིས་པ་ནི། ཤོག་བུ་ལ་ཟླ་བའི་དཀྱིལ་འཁོར་གྱི་གཟུགས་བྲིས་པའི་དབུས་སུཧཱི༔ དཀར་པོའི་མཐར་སེངྒེ་སྒྲའི་སྙིང་པོ་དང་། ཆུ་བདག་
གི་སྔགས་བྲིས། ཕྱོགས་མཚམས་བརྒྱད་དུ་ཀླུ་བརྒྱད་ཀྱི་སྔགས། དེའི་མཐར་ཕྱོགས་སྐྱོང་བཅུའི་སྔགས་ཀྱིས་བསྐོར་བ་ལ་རྨ་བྱའི་སྒྲོས་བརྒྱན་པའམ། མ་གྲུབ་ན་རྨ་བྱའི་མདོངས་རྐྱང་
པས་ཀྱང་རུང་ཞིང་ཁར་ཆུ་བཟུང་སྟེ་བསྒྲུབ་བྱའི་ནད་ཐམས་ཅད་བྱབ་པའི་ཚུལ་བྱ་ཞིང་། བྱབ་པའི་སླད་དུ་སློབ་དཔོན་གྱིས་རྨ་བྱའི་མདོངས་ཀྱི་དབུས་སུ་ཧྲཱིཿ ཡིག་སྔགས

ཕྲེང་དང་བཅས་པས་བསྐོར་བ་དེ་སློབ་དཔོན་གྱིས་རྡོ་རྗེ་དང་བཅས་པས་སྦྱིན་བདག་གི་ཚེ་ཐོག་མ་མེད་པ་ནས་བསགས་པའི་སྡིག་སྒྲིབ། ནད་
གདོན༑ ཁྱད་པར་ཀླུ་དང་ས་བདག་གི་གནོད་པ་ཐམས་ཅད་རྡོ་ཁབ་ལེན་གྱིས་ཁབ་ལེན་པའམ། ཤེལ་སྦུར་ལེན་གྱིས་སྦྱར་ལེན་པ་ལྟར་བཙན་གྱིས་
བླངས་ཏེ་རྒྱ་མཚོ་ཆེན་པོར་དོར་བར་མོས་པ་མཛོད། གང་ཞིག་འཁོར་བར་འགྲོ་བ་ཡི། །སེམས་ཅན་ཀུན་གྱི་དོན་གྱི་ཕྱིར། །གླིང་དང་དཔུང་གཉེན་
གྱུར་པ་དེས། །ཁྱེད་ལ་བདེ་ལེགས་མཛད་པར་འགྱུར། །གང་ཞིག་ཆོས་རྣམས་མངོན་སུམ་གྱུར། །གཙང་ཞིང་བཀྲུ་བ་མི་མངའ་ལ། །གསུམ་
གཙང་གཙང་མར་མཛད་པ་དེས། །ཁྱེད་ལ་བདེ་ལེགས་མཛད་པར་འགྱུར། །དཔའ་བོ་ཆེན་པོ་གང་སྐྱེས་པ། །ཕུན་སུམ་ཚོགས་དོན་གང་འབྱོར་

།ཞིང་། །དོན་གྲུབ་ཚོགས་ཀྱང་གྲུབ་པ་དེས། །ཁྱེད་ལ་བདེ་ལེགས་མཛད་པར་གྱུར། །གང་ཞིག་སྐྱེས་པས་ས་རྣམས་
ནི༑ །ནགས་ཚལ་བཅས་པ་རབ་གཡོས་ཤིང་། །སེམས་ཅན་ཐམས་ཅད་རབ་དགའ་དེས། །ཁྱེད་ལ་བདེ་ལེགས་མཛད་པར་གྱུར། །ཞེས་པའི་རྗེས་
སུ༑ ཨོཾ་ཨཱཿཧྲཱིཿ སིདྷ་ནཱ་ད་ཧཱུྃ་ཕཊ། སྦྱིན་པའི་བདག་པོའི་ནད་ཐམས་ཅད་སརྦ་ནཱ་ག་ནན། ནཱ་ག་ནི་ནན། ནཱ་ག་ཀུ་མཱ་ར་ནན། ནཱ་ག་ཀུ་མཱ་ར་ནི་
ནན༑ སརྦ་པཱ་པཾ་ཨ་པ་ན་ཡེ་སྭཱཧཱ། སརྦ་བིགྷྣེབྷྱཿ ་ཨ་པ་ན་ཡེ་སྭཱཧཱ། སརྦ་རོ་ག་༴ སརྦ་དུཥྚེབྷྱཿ  སརྦ་གྲ་ཧེ་བྷྱཿ སརྦ་ཛཱ་རེ་བྷྱཿ
༔ སརྦ་བྱཱ་དྷི་༴ སརྦ་ཨུ་པ་དྲ་ཝེ་བྷྱཿ ༴ སརྦ་ཨ་ཀཱ་ལ་མྲྀ་ཏུ་བྷྱཿ སརྦ་དུར་སཱབྣི་བྷྱཿ ༴ སརྦ་དུརྨཱིཏྟེ་བྷྱཿ སརྦ་ཙི་ཏ་ཀུ་ལེ་བྷྱཿ ཨ་པ་ན་

ཡེ་སྭཱཧཱ། དེ་བཞིན་དུ། ཨོཾ་རུ་རུ་སྤུ་རུ་ཛྭ་ལ་ཏིཥྛསིདྡྷི་ལོ་ཙཱ་ནི་སརྦ་ཨརྦ་སཱ་དྷ་ནཱ་ཡ་སྭཱཧཱ། ཨོཾ་པྲ་བྷ་ཝ་དྷེ་བྷུ་པྲ་བྷ་ཝ་དྷེ་བྷུར་བྷུ་ཝ་སྭཿ  པྲ་བྷ་ཝ་
དྷེ༔ ས་བིད་ཏྲ། པྲ་བྷ་ཝ་དྷྱེ། སརྦ་ནཱ་ག་དུཿ ཁོ་པྲ་ཤ་མ་ནཱ་ཡ་སྭཱཧཱ། ཨོཾ་ཕུཿ ཝཱ་རུ་ཎཱ་ཡ་ནཱ་ག་རཱ་ཛ་ཕུཿ ཧཱུྃ་ཕཊ་སྭཱཧཱ། ཨོཾ་ཕུཿ ཨ་ནནྟཱ་ཡ་ནཱ་ག་རཱ་ཛ་
ཕུཿ ཧཱུྃ་ཕཊ་སྭཱཧཱ། ཨོཾ་ཕུཿ བ་སུ་ཀཱ་ཡ་ནཱ་ག་རཱ་ཛ་ཧཱུྃ་ཕཊ་སྭཱཧཱ། ཨོཾ་ཕུཿ ཏཀྵ་ཀཱ་ཡ་ནཱ་ག་རཱ་ཛ་ཧཱུྃ་ཕཊ་སྭཱཧཱ། ཨོཾ་ཕུཿ ཀརྐོ་ཊཱ་ཡ་ནཱ་ག་རཱ་ཛ་ཕུཿ 
ཧཱུྃ་ཕཊ་སྭཱཧཱ། ཨོཾ་པདྨ་ཡ་ནཱ་ག་རཱ་ཛ་ཧཱུྃ་ཕཊ་སྭཱཧཱ། ཨོ་ཕུ མཧཱ་པདྨ་ཡ་ནཱ་ག་རཱ་ཛ་ཕུཿ ཧཱུྃ་ཕཊ་སྭཱཧཱ། ཨོཾ་ཕུཿ ཤཾ་ཁ་པཱ་ལཱ་ཡ་ནཱ་ག་རཱ་ཛ་ཕུ
ཧཱུྃ་ཕཊ་སྭཱཧཱ། ཨོཾ་ཀུ་ལི་ཀཱ་ཡ་ནཱ་ག་རཱ་ཛ་ཕུཿ ཧཱུྃ་ཕཊ་སྭཱཧཱ། ཨོཾ་ཤ་ཀྲ་ས་ཧ་ཤྲ་ཨཀྵ་ན་ཡེ། ཨགྣ་ཡེ། ཡ་མཱ་ཡ། ནཻར་རྀ་ཏྱཱ་ཡ། ཝ་རུ་ཎཱ་

༄༅།  །ཡ། ཝ་ཡ་ཝེ། ཀུ་བཻ་རཱ་ཡ། རུ་ཊཱ་ཡ། ཨུརྡྷཾ་བྲཧྨ་ཎཱ་ཡ། སཱུརྨ་གྲ་ཧ་ཨ་དྷི་པ་ཏ་ཡེ། ཙནྡྲ་ནཀྵ་ཏྲ་ཨ་དྷི་པ་ཏ་
ཡེ༑ ཨ་དྷི་པྲི་ཐི་ཝཱི་༔ ཨ་སུ་རེ་བྷྱཿ ནཱ་གེ་བྷྱཿ སཱཧཱ། སྦྱིན་པའི་བདག་པོའི་ནད་ཐམས་ཅད་སརྦ་ནཱ་ག་ནན། ནཱ་ག་ནི་ནན། ནཱ་ག་ཀུ་མཱ་ར་
ནན༑ ནཱ་ག་ཀུ་མཱ་ར་ནི་ནན། སརྦ་པཱ་པཾ་བྷྱཿ   ཨ་པ་ན་ཡེ་སྭཱཧཱ།  སརྦ་བི་གྷྣེ་བྷྱཿ  ཨ་པ སརྦ་རོ་ག་བྷྱཿ སརྦ་དུཥྚེ་བྷྱཿ སརྦ་གྲ་ཧེ་བྷྱཿ
སརྦ་ཛཱ་རེ་བྷྱཿ  སརྦ་བྱཱ་དྷི་བྷྱཿ སརྦ་ཨུ་པ་དྲ་ཝེ་བྷྱཿ སརྦ་ཨཀཱ་ལ་མྲྀཏྱུ་བྷྱཿ༴ སརྦ་དུར་སྭབྣི་བྷྱཿ སརྦ་དུརྨིཏྟེ་བྷྱཿ སརྦ་ཙི་ཏ་
ཀུ་ལེ་བྷྱཿཨ་པ་ན་ཡེ་སྭཱཧཱ།  ཡང་། ཨོཾ་ཨཱ༔ ཧི སིདྷ་ནཱ་ད་ཧཱུྃ་ཕཊ། སྦྱིན་པའི་བདག་པོའི་ནད་ཐམས་ཅད་སརྦ་བྷཱུ་མི་པ་ཏི་ནན། བྷཱུ་མི་པ་ཏི་ནི་

ནན། བྷཱུ་མི་པ་ཏི་ཀུ་མཱ་ར་ནན། བྷཱུ་མི་པ་ཏི་ཀུ་མཱ་ར་ནི་ནན། སརྦ་པཱ་པཾ་བྷྱཿ  ཨ་པ་ན་ཡེ་སྭཱཧཱ། སརྦ་བིགྷྣེབྷྱཿ་ཨ་པ༴ སརྦ་རོ་ག་བྷྱཿ ༔ སརྦ་དུཤྚེ་
བྷྱཿ ༴ སརྦ་གྲ་ཧེ་བྷཱུ སརྦ་ཛཱ་རེ་བྷྱཿ སརྦ་བྱཱ་དྷི་བྷྱཿ སརྦ་ཨུ་པ་དྲ་ཝེ་བྷྱཿ་སརྦ་ཨ་ཀཱ་ལ་མྲྀ་ཏྱུ་བྷྱཿ སརྦ་དུར་སྭབྣེ་བྷྱཿ སརྦ་
དུརྨཱིཏྟེ་བྷྱཿ ༴ སརྦ་ཙི་ཏ་ཀུ་ལེ་བྷྱཿ ཨ་པ་ན་ཡེ་སྭཱཧཱ། ཨོཾ་རུ་རུ་སྤུ་རུ་ཛྭ་ལ་ཏིཥྛསིདྡྷི་ལོ་ཙྪཱ་ནི་སརྦ་ཨརྦ་སཱ་དྷ་ནཱ་ཡ་སྭཱཧཱ། ཨོཾ་པྲ་བྷ་ཝ་དྷེ་བྷུ་པྲ་བྷ་ཝ་དྷྱེ་
བྷུར་བྷུ་ཝ་པྲ་སྭཿ   བྷ་ཝ་དྷྱེ། ས་བིད་ཏྲ། པྲ་བྷ་ཝ་དྷྱེ། སརྦ་བྷཱུ་མི་པ་ཏི་དུཿ ཁོ་པྲ་ཤ་མ་ནཱ་ཡ་སྭཱཧཱ། ཨོ་ཕུ ཝཱ་རུ་ཎཱ་ཡ་ནཱ་ག་རཱ་ཛ་ཕུ༔ ཧཱུྃ་ཕཊ་
སྭཱཧཱ། ཨོཾ་ཕུཿ ཨ་ནནྟཱ་ཡ་ནཱ་ག་རཱ་ཛ་ཕུཿ༴ ཨོ་ཕུཿ བ་སུ་ཀཱ་ཡ་ནཱ་ག་རཱ་ཛ་ཕུཿ ༴ ཨོཾ་ཏ་ཀྵ་ཀཱ་ཡ་ནཱ་ག་རཱ་ཛ་ཕུཿ༴ ཨོ་ཕུཿ ཀརྐོ་ཊཱ་ཡ་ནཱ་ག་རཱ་ཛ་

།ཕུ ༴ ཨོཾ་པདྨ་ཡ་ནཱ་ག་རཱ་ཛ་ཕུ ༴ ཨོཾ་ཕུ མཧཱ་པདྨ་ཡ་ནཱ་ག་རཱ་ཛ་ཕུ ༴ ཨོ་ཕུ ཤཾ་ཁ་པཱ་ལཱ་ཡ་ནཱ་ག་རཱ་ཛ་ཕུ
ཨོ་ཕུ ཀུ་ལི་ཀཱ་ཡ་ནཱ་ག་རཱ་ཛ་ཧཱུཾ་ཕཊ་སྭཱཧཱ། ཨོཾ་ཤ་ཀྲ་ས་ཧ་ཕྲ་ཨཀྵ་ན་ཡེ། ཨག་ཡེ། ཡ་མཱ་ཡ། ནིར་རི་ཏྱཱ་ཡ། ཝ་རུ་ཎ་ཡ། ཝ་ཡ་
ཝེ། ཀུ་བི་རཱ་ཡ། རུ་ཊཱ་ཡ། ཨུཛྷ་བྲཧྨ་ཎཱ་ཡ། སཱུརླ་གྲ་ཧ་ཨ་དྷི་པ་ཏ་ཡེ། ཙནྡྲ་ནཀྵ་ཏྲ་ཨ་དྷི་པ་ཏ་ཡེ། ཨ་དྷི་པྲི་ཐི་ཝེ་བྷྱ༔ ཨ་སུ་རེ་བྷྱ ནཱ་
གེ་སྭཱཧཱ། སྦྱིན་པའི་བདག་པོའི་ནད་ཐམས་ཅད་སརྦ་བྷཱུ་མི་པ་ཏི་ནན། བྷཱུ་མི་པ་ཏི་ནི་ནན། བྷཱུ་མི་པ་ཏི་ཀུ་མཱ་ར་ནན། བྷཱུ་མི་པ་ཏི་ཀུ་མཱ་ར་ནི་
ནན༑ སརྦ་པཱ་པཾ་བྷུ ཨ་པ་ན་ཡེ་སྭཱཧཱ། སརྦ་བིགྷེ་བྷྱ༔ ༴ སརྦ་རོ་ག་སརྦ་དུཥྛ་སཾརྦ་གྲ་ཧེ་༴ སརྦ་ཛཱ་རེ་བྷྱ༔ ༔ སརྦ་བྱཱ་དྷི་

༴ སརྦ་ཨུ་པ་དྲ་ཝེ་བྷུ ༴ སརྦ་ཨ་ཀཱ་ལ་མྲྀ་ཏུ་བྱཱ སརྦ་དུར་སྭབྷི་བྷུ སརྦ་དུརྨིཏྟེ་༴ སརྦ་ཙི་ཏ་ཀུ་ལེ་ཨ་པ་ན་ཡེ་སྭཱཧཱ། ཞེས་
བཟླ་ཞིང་བྱབས་ནས་ཆུ་ས་བདག་གི་གཟུགས་འགྲོས་གྱི་སྟེང་དུ་བླུག་གོ །གསུམ་པ་ནི། བསྲུང་བ་བྱ་བའི་སླད་དུ་སློབ་དཔོན་གྱིས། སྦྱིན་པའི་བདག་པོའི་སྤྱི་བོ་ལ་སོགས་པའི་
གནས་བདུན་དུ་རྡོ་རྗེས་རེག་པས་རྡོ་རྗེ་དེ་ལས་དེ་འདྲ་བའི་རིགས་བསམ་གྱིས་མི་ཁྱབ་པ་བྱུང་སྟེ་ལུས་ལ་རྡོ་རྗེའི་གོ་གྱོན་ཏེ། ཕྱིན་ཆད་ནད་གདོན་ཉེར་འཚེ་
གང་གིས་ཀྱང་མི་ཚུགས་ཤིང་བསྲུང་བ་བྱས་པར་མོས་པ་མཛོད། སྤྱི་བོ་སྙིང་ག་རྒྱབ། དཔུང་པ་གཉིས་པུས་མོ་གཉིས་དང་བཅས་པ་ལ་རེག་སྟེ། བྱང་ཆུབ་སྙིང་
པོར་གཤེགས་པ་ན། །ས་ནི་རྣམ་དྲུག་གཡོས་གྱུར་ཅིང་། །བདུད་ཡིད་མི་བདེར་གྱུར་པ་དེས། །ཁྱེད་ལ་བདེ་ལེགས་མཛད་པར་འགྱུར། །ཆོས་ཀྱི་

།འཁོར་ལོ་བསྐོར་བ་ན། །འཕགས་པའི་བདེན་པ་རྣམས་གསུངས་ཤིང་། །ཐུབ་པའི་སྙན་པ་གང་བྱུང་དེས། །ཁྱེད་ལ་
བདེ་ལེགས་མཛད་པར་འགྱུར། །ཡིད་འཕྲོག་གང་ཞིག་མུ་སྟེགས་བྱེད། །ཐམས་ཅད་ཆོས་ཀྱིས་ཕམ་མཛད་ཅིང་། །ཚོགས་ཀུན་དབང་དུ་མཛད་པ་
ལྷདེས་༑ །ཁྱེད་ལ་བདེ་ལེགས་མཛད་པར་འགྱུར། །སངས་རྒྱས་ཁྱེད་ལ་བདེ་ལེགས་མཛད། །བརྒྱ་བྱིན་ཚངས་པའི་ལྷ་རྣམས་དང་། །འབྱུང་པོ་ཀུན་གྱི་ཉྩ
བདེ་ལེགས་ནི། །ཁྱེད་ལ་རྟག་ཏུ་སྦྱིན་གྱུར་ཅིག །ཅེས་བརྗོད་པའི་མཐར། ཨོཾ་ཨཱཿ ཧི སིདྡྷ་ནཱ་ད་ཧཱུྃ་ཕཊ་སྦྱིན་པའི་བདག་པོའི་ནད་ཐམས་ཅད་སརྦ་ནཱ་ག་
ནན། ནཱ་ག་ནི་ནན། ནཱ་ག་ཀུ་མཱ་ར་ནན། ནཱ་ག་ཀུ་མཱ་ར་ནི་ནཱན། སརྦ་པཱ་པཾ་རཀྵ་རཀྵ་སྭཱཧཱ། སརྦ་བིགྷེ་བྷྱ༔ རཀྵ་རཀྵ་སྭཱཧཱ། སརྦ་རོ་ག་

རཀྵ་རཀྵ་སྭཱཧཱ། སརྦ་དུཥྛ་བྷུ རཀྵ་རཀྵ་སྭཱཧཱ། སརྦ་གྲ་ཧེ་བྷུ རཀྵ་རཀྵ་སྭཱཧཱ། སརྦ་ཛཱ་རེ་བྷྱ༔ རཀྵ་རཀྵ་སྭཱཧཱ། སརྦ་བྱཱ་དྷི་བྷུ རཀ་རཀ་
སྭཱཧཱ། སརྦ་ཨུ་པ་དྲ་ཝེ་རཀྵ་རཀྵ་སྭཱཧཱ། སརྦ་ཨ་ཀཱ་ལ་མྲྀ་ཏུ་བྱཱ རཀ་རཀྵ་སྭཱཧཱ། སརྦ་དུར་སཱདྷི་ཤྩ རིཀ་རཀྵ་སྭཱཧཱ། སརྦ་དུརྨིཏྟེརཀཱ་
རཀྵ་སྭཱཧཱ། སརྦ་ཙི་ཏ་ཀུ་ལེ་བྷྱ༔ རཀྵ་རཀྵ་སྭཱཧཱ། དེ་བཞིན་དུ་ཨོཾ་རུ་རུ་སྤུ་རུ་ཛྭ་ལ་ཏིཥྛསིདྡྷི་ལོ་ཙཱ་ནི་སརྦ་ཨརྦ་ས་དྷ་ནཱ་ཡེ་སྭཱཧཱ། ཨོཾ་པྲ་བྷ་ཝ་དྷེ་བྷུ་པྲ་བྷ་རྒྱུ
ཝ་དྷེ་བྷར་བྷུ་ལ་སྭ པྲ་བྷ་ཝ་དྷེ། ས་བིད་ཏྲ། པྲ་བྷ་ཝ་དྷེ། སརྦ་ནཱ་ག་ཏཿ ཁོ་པྲ་ཤ་མ་ནཱ་ཡ་སྭཱཧཱ། ཨོཾ་ཕུ ཝཱ་རུ་ཎཱ་ཡ་ནཱ་ག་རཱ་ཛ་ཕུ ཧཱུྃ་ཕཊ་
སཱཧཱ། ཨོ་ཕུ ཨ་ནནྟཱ་ཡ་ནཱ་ག་རཱ་ཛ་ཧཱུྃ་ཕཊ་སྭཱཧཱ། ཨོཾ་ཕུ བ་སུ་ཀཱ་ཡ་ནཱ་ག་རཱ་ཛ་ཕུ ཧཱུྃ་ཕཊ་སྭཱཧཱ། ཨོཾ་ཕུ ཏཥཱ་ཀཱ་ཡ་ནཱ་ག་རཱ་ཛ་ཕུ ཧཱུྃ་ཕཊ་

།སྭཱཧཱ། ཨོཾ་ཕུ ཀརྐ་ཊཱ་ཡ་ནཱ་ག་རཱ་ཛ་ཧཱུྃ་ཕཊ་སྭཱཧཱ། ཨོ་ཕུ པདྨ་ཡ་ནཱ་ག་རཱ་ཛ་ཧཱུཾ་ཕཊ་སྭཱཧཱ། ཨོཾ་ཕུ མཧཱ་པདྨ་
ཡ་ནཱ་ག་རཱ་ཛ་ཕུ ཧཱུྃ་ཕཊ་སྭཱཧཱ། ཨོཾ་པཿ ཤཾ་ཁ་པཱ་ལཱ་ཡ་ནཱ་ག་རཱ་ཛ་ཧཱུྃ་ཕཊ་སྭཱཧཱ། ཨོཾ་ཕུ ཀུ་ལེ་ཀཱ་ཡ་ནཱ་ག་རཱ་ཛ་༦ ཧཱུྃ་ཕཊ་སྭཱཧཱ། ཨོཾ་ཤ་ཀྲ་ས་ཧ་
གྲ་ཨཀ་ན་ཡེ། ཨསྣ་ཡེ། ཡ་མཱ་ཡ། ནིར་རི་ཏུ་ཡ། ཝ་རུ་ཎ་ཡ། ཝ་ཡ་ཝེ། ཀུ་བི་རཱ་ཡ། རུ་ཊ་ཡ། ཨུཛྷ་བྲཧྨ་ཎཱ་ཡ། སཱུརླ་གྲ་ཧ་ཨ་དྷི་པ་ཏི་
ཡེ། ཙནྡྲ་ནཀྵ་ཏྲ་ཨ་དྷི་པ་ཏི་ཡེ། ཨ་དྷི་པྲི་ཐི་ཝཱི་བྷུ ཨ་སུ་རེ་བྷྱ ནཱ་གེ་བྷྱ སཱཧཱ། སྦྱིན་པའི་བདག་པོའི་ནད་ཐམས་ཅད་སརྦ་ནཱ་ག་ནན། ནཱ་ག་
ནི་ནན། ནཱ་ག་ཀུ་མཱ་ར་ནན། ནཱ་ག་ཀུ་མཱ་ར་ནི་ནན། སརྦ་པཱ་པཾ་བྷྱ༔ རཀ་རཀ་སཱཧཱ། སརྦ་བིགྷེ་སརྦ་རོ་ག་བྷུསརྦ་དུཉྩེ་སརྦ་

གྲ་ཧེ་བྷྱ སརྦ་ཛཱ་རེ་བྷྱ༔ སརྦ་བྱཱ་དྷི་བྷུ སརྦ་ཨུ་པ་དྲ་ཝེ་བྷུསརྦ་ཨ་ཀཱ་ལ་པྲི་ཏུ་སརྦ་དུར་སཱདྷི་ཤྩ སརྦ་དུརྨིཏྟེ་བླུ
སརྦ་ཙི་ཏ་ཀུ་ལེ་བྷྱ༔ རཀྵ་རཀྵ་སྭཱཧཱ། ཡང་། ཨོཾ་ཨཱཿ ཧི སིདྷ་ནཱ་ད་ཧཱུྃ་ཕཊ། སྦྱིན་པའི་བདག་པོའི་ནད་ཐམས་ཅད་སརྦ་བྷཱུ་མི་པ་ཏི་ནན། བྷཱུ་མི་
པ་ཏི་ནི་ནན། བྷཱུ་མི་པ་ཏི་ཀུ་མཱ་ར་ནན། བྷཱུ་མི་པ་ཏི་ཀུ་མཱ་ར་ནི་ནན། སརྦ་པཱ་པཾ་བྷྱ༔ རཀྵ་རཀྵ་སྭཱཧཱ། སརྦ་བིགྷེ་བྷྱ སརྦ་རོ་ག་༴ སརྦ་དུཥྛ༔
༴ སརྦ་གྲ་ཧེ་བྷུ སརྦ་ཛཱ་རེ་བྷྱ༔ སརྦ་བྱཱ་དྷི་༴ སརྦ་ཨུ་པ་དྲ་ཝེ་བྷྱ སརྦ་ཨ་ཀཱ་ལ་མྲྀ་ཏུ་༴ སརྦ་དུར་སཱབྷི་བྷུ སརྦ་
དུསྨིཏྟེ་སརྦ་ཙི་ཏ་ཀུ་ལེ་བྷྱ རཀྵ་རཀྵ་སྭཱཧཱ། ཨོཾ་རུ་རུ་སྤུ་རུ་ཛྭ་ལ་ཏིཥྛསིདྡྷི་ལོ་ཙ་ནི་སརྦ་ཨརྦ་ས་དྷ་ནཱ་ཡེ་སྭཱཧཱ། ཨོཾ་པྲ་བྷ་ཝ་དྷེ་བྷུ་པྲ་བྷ་ཝ་ཧྥེ་

༄༅ །  །བྷུར་བྷཱུ་ཝ་པྲ་བྷ་ཝ་དྷྱེ། ས་བིད་ཏྲ། པྲ་བྷ་ཝ་དྷྱེ། སརྦ་བྷཱུ་མི་པ་ཏི་ཁོ་པྲ་ཤ་མ་ནཱ་ཡ་སྭཱཧཱ། ཨོཾ་ཝཱ་རུ་ཎཱ་
ཡ་ནཱ་ག་རཱ་ཛ་ཕུཿ ཧཱུྃ་ཕཊ་སྭཱཧཱ། ཨོཾ་ཨ་ནནྟཱ་ཡ་ནཱ་ག་རཱ་ཛ་ཕུ ༴ ཨོཾ་ཕུཿ བ་སུ་ཀཱ་ཡ་ནཱ་ག་རཱ་ཛ་ཕུཿ ༴ ཨོཾ་ཕུ ཏཀ་ཀཱ་ཡ་ནཱ་ག་རཱ་ཛ་ཕུ༔
ཨོཾ་ཕུཿ ཀརྐ་ཊཱ་ཡ་ནཱ་ག་རཱ་ཛ་༴ ཨོཾ་ཕུཿདྷཱ་ཡ་ནཱ་ག་རཱ་ཛ་ཕུ ༴ ཨོཾཕུཿ མཧཱ་པདྨ་ཡ་ནཱ་ག་རཱ་ཛ་༴ ཨོཾ་ཕུཿ ཤཾ་ཁ་པཱ་ལཱ་ཡ་ནཱ་ག་རཱ་ཛ་ཕུཿ
༴ཨོ་ཕུཿ ཀུ་ལི་ཀཱ་ཡ་ནཱ་ག་རཱ་ཛ་ཕུ ཧཱུྃ་ཕཊ་སྭཱཧཱ། ཨོཾཤ་ཀྲ་ས་ཧ་ཐ་ཨཀྵ་ན་ཡེ། ཨགྣ་ཡེ། ཡ་མཱ་ཡ། ནིར་རྀ་ཏྱཱ་ཡ། ཝ་རུ་ཎ་ཡ། ཝ་ཡ་
ཝེ། ཀུ་བི་རཱ་ཡ། རུ་ཊཱ་ཡ། ཨུརྡྷཾ་བྲཧྨ་ཎཱ་ཡ། སཱུརྻ་གྲ་ཧ་ཨ་དྷི་པ་ཏ་ཡེ། ཙནྡྲ་ནཀྵ་ཏྲ་ཨ་དྷི་པ་ཏ་ཡེ། ཨ་དྷི་པྲི་ཐི་ཝཱི་བྷྱཿ ཨ་སུ་རེ་བྷྱ༔ ནཱ་

གེ་༔ སཱཧཱ། སྦྱིན་པའི་བདག་པོའི་ནད་ཐམས་ཅད་སརྦ་བྷཱུ་མི་པ་ཏི་ནན། བྷཱུ་མི་པ་ཏི་ནི་ནན། བྷཱུ་མི་པ་ཏི་ཀུ་མཱ་ར་ནན། བྷཱུ་མི་པ་ཏི་ཀུ་མཱ་ར་ནི་
ནན༑ སརྦ་པཱ་པཾ་ཨ་པ་ན་ཡེ་སྭཱཧཱ། སརྦ་བིགྷྣེ་རཀྵ༴ སརྦ་རོ་ག་བྷྱཿ༴ སརྦ་གྲ་ཧེ་༴བྷྱཿ༴སརྦ་ཛཱ་རེ་བྷྱཿ༴ སརྦ་བྱཱ་
དྷི་རཀྵ སརྦ་ཨུ་པ་དྲ་ཝེ་བྷྱཿ ༴ སརྦ་ཨ་ཀཱ་ལ་མྲྀ་ཏྱུ་༴ སརྦ་དུར་སཱབྷི་བྷྱཿ ༴ སརྦ་དུརྨཱིཏྟེ་བྷྱ༔ རཀྵསརྦ་ཙི་ཏ་ཀུ་ལེ་བྷྱ༔ རཀྵརཀྵ
སཱཧཱ། ཞེས་བརྗོད་པས་བསྲུང་ངོ་། །དེ་ནས་སློབ་དཔོན་དང་ཕྱོགས་བཅུའི་སངས་རྒྱས་དང་བྱང་ཆུབ་སེམས་དཔའ་ཐམས་ཅད་ཀྱིས་མགྲིན་གཅིག་ཏུ་བཀྲ་
ཤིས་ཀྱི་མངའ་གསོལ་བར་མོས་པ་མཛོད། མེ་ཏོག་གཏོར། རྡོ་རྗེ་དྲིལ་བུ་འཛིན་པས། སངས་རྒྱས་བསོད་ནམས་མཐུ་དག་དང་། །ལྷ་རྣམས་ཀུན་གྱིས་

༄༅། །བསམ་པ་ཡིས། །ཁྱེད་ཀྱི་འདོད་དོན་གང་ཡིན་པ། །དོན་དེ་དེ་རིང་འགྲུབ་གྱུར་ཅིག །རྐང་གཉིས་ཁྱེད་ཅག་བདེ་ལེགས་
གྱུར༑ །རྐང་བཞི་ཁྱེད་ཅག་བདེ་ལེགས་གྱུར། །ཁྱེད་ཅག་ལམ་འགྲོ་བདེ་གྱུར་ཅིག །ཕྱིར་འོང་དག་ཀྱང་བདེ་གྱུར་ཅིག །ཉིན་མོ་བདེ་ལེགས་མཚན་
བདེ་ལེགས། །ཉི་མའི་གུང་ལ་བདེ་ལེགས་ཤིང་། །ཉིན་མཚན་རྟག་ཏུ་བདེ་ལེགས་ཤོག །ཁྱེད་ཅག་སྡིག་པར་མ་གྱུར་ཅིག །ཅེས་བརྗོད་ནས། བསྒྲུབ་བྱ་
གོས་རྙིང་པ་སྤངས་ཏེ་གསར་པ་བཀོན་ནས། ཐལ་མོ་སྦྱར་བའི་བར་དུ་རྡོ་རྗེ་འཛིན་དུ་བཅུག་ལ། སངས་རྒྱས་རྣམས་ནི་བདུད་ལས་རྒྱལ། །ཆོས་ནི་ཆོས་མ་ཡིན་ལས་
རྒྱལ༑ །དགེ་འདུན་མུ་སྟེགས་བྱེད་ལས་རྒྱལ། །ལྷ་དབང་ལྷ་མིན་དག་ལས་རྒྱལ། །ཟླ་བ་ཟླ་མིན་དག་ལས་རྒྱལ། །ནམ་མཁའ་ལྡིང་ནི་ཀླུ་ལས་

རྒྱལ༑ །མེ་ནི་ཤིང་རྣམས་ཀུན་ལས་རྒྱལ། །ཆུ་ནི་མེ་ལས་རྒྱལ་བར་འགྱུར། །རླུང་ནི་སྤྲིན་རྣམས་ཀུན་ལས་རྒྱལ། །རྡོ་རྗེ་ཡིས་ནི་རིན་ཆེན་ཕུག །
ལྷ་རྣམས་བདེན་པར་རབ་ཏུ་གནས། །ས་ཡང་བདེན་པར་གནས་པ་ལེགས། །སངས་རྒྱས་ཆོས་དང་དགེ་འདུན་བདེན། །བདེན་པ་རྒྱལ་གྱུར་བརྫུན་མ་
མཆིས༑ །ན་མོ་རྗེ་བཙུན་རྩ་བ་དང་བརྒྱུད་པར་བཅས་པའི་དཔལ་ལྡན་བླ་མ་དམ་པ་རྣམས་ཀྱི་བཀའ་བདེན་པ་དང་། སངས་རྒྱས་ཀྱི་བདེན་པ་
དང་༑ ཆོས་ཀྱིདགེ་འདུན་གྱི འཇིག་རྟེན་དབང་ཕྱུག་སེངྒེ་སྒྲའི་བདེན་པ་དང་། ཀླུའི་རྒྱལ་པོ་དགུའི༴ ཕྱོགས་སྐྱོང་བཅུའི༴ བདེན་པ་ཆེན་
པོའི་བྱིན་གྱི་རླབས་ཀྱིས་སྦྱིན་པའི་བདག་པོ་འཁོར་དང་བཅས་པའི་ནད་ཀྱི་རིགས་སུ་གྱུར་པ། རླུང་ལས་གྱུར་པ་དང་། མཁྲིས་པ་ལས་གྱུར་པ་

༄༅།  །དང་། བད་ཀན་ལས་གྱུར་པ་དང་། འདུས་པ་ལས་གྱུར་པ་སྟེ་ནད་བཞི་བརྒྱ་རྩ་བཞི་ཞི་བར་གྱུར་ཅིག གདོན་གྱི་རིགས་
སུ་གྱུར་པ་སྟེང་ལྷའི་གདོན་དང་། འོག་ཀླུའི་གདོན་དང་། བར་མི་མ་ཡིན་པའི་གདོན་ལ་སོགས་པ་གདོན་སྟོང་ཕྲག་བརྒྱད་ཅུའི་གནོད་པ་ཐམས་ཅད་ཞི་
བར་གྱུར་ཅིག ཚེ་དང༌། དཔལ་དང་། འབྱོར་པ་དང་། དབང་ཕྱུག་དང་། གྲགས་པ་ལ་སོགས་པའི་བདེ་ལེགས་ཐམས་ཅད་ཟླ་བ་ཡར་གྱི་ངོ་
བཞིན་དུ་གོང་ནས་གོང་དུ་འཕེལ་ཞིང་རྒྱས་པར་གྱུར་ཅིག བཅོམ་ལྡན་འཁོར་དང་བཅས་པའི་བྱིན་རླབས་དང་། །གསང་སྔགས་རིག་སྔགས་རྣམས་
ཀྱི་མཐུ་སྟོབས་ཀྱིས། །འགྲོ་བ་འདི་དག་བདག་གིས་བསྲུངས་ཟིན་གྱིས། །འདི་ལ་སུས་ཀྱང་གནོད་པ་མ་བྱེད་ཅིག །ལོ་བརྒྱ་ཐུབ་ཅིང་སྟོན་བརྒྱ་

མཐོང་བ་དང༌། །ཚེ་རིང་ནད་མེད་ལོངས་སྤྱོད་འཕེལ་བ་དང་། །ཐེག་པ་མཆོག་ལ་ངེས་པར་འབྱུང་བ་ཡི། །བཀྲ་ཤིས་དེས་ཀྱང་དེང་འདིར་བདེ་
ལེགས་ཤོག །སྦྱིན་པའི་བདག་པོ་འཁོར་དང་བཅས་པ་ཉི་མ་དང་ཟླ་བ་སྒྲ་གཅན་ལས་གྲོལ་བ་བཞིན་དུ། ཀླུ་དང་ས་བདག་གི་གནོད་པ་ཐམས་ཅད་ལས་
ཐར་ཞིང་མི་མཐུན་པའི་ཕྱོགས་ཐམས་ཅད་ལས་རྒྱལ་བར་གྱུར་ཅིག ཛ་ཡ་ཛ་ཡ། བི་ཛ་ཡ། ཞེས་བརྗོད་ནས་བླངས་ཏེ་ཁྲི་ལ་སོགས་པའི་སྟེང་དུ་བཞག་ལ། ནད་
པ་ལ་དཀར་གསུམ་ལ་སོགས་པའི་ཟས་བཟང་པོ་སྨན་དུ་བསམས་ལ་དྲངས་ཏེ། སངས་རྒྱས་མངོན་པར་སངས་རྒྱས་ཚེ། །འཇིག་རྟེན་སྐྱོང་བཞིས་ཕྱོགས་བཞི་
ནས༑ །སྣོད་བཞི་དག་ནི་བླངས་ནས་ཀྱང་། །བདེ་བར་གཤེགས་ལ་ཕུལ་བ་དང་། །མཐུ་ཡིས་གཅིག་ཏུ་སྤྲུལ་མཛད་ནས། །ལྷ་ཡི་སྣོད་མཆོག་དེ་

༄༅།    །དག་ཏུ། །བདུད་རྩི་འདྲ་བའི་སྨན་རྣམས་ནི། །སྟོན་པའི་ཕྱག་ན་བསྣམས་པ་ཡི། །བདེན་པའི་བདེན་ཚིག་འདི་དག་
གིས༑ །ས་བདག་ཀླུ་གཉན་ནད་སེལ་ཞིང་། །ཉེས་པ་ཐམས་ཅད་འཕྲོག་བྱེད་པའི། །སྨན་རྣམས་བདུད་རྩིར་འགྱུར་བར་ཤོག །དེ་བཞིན་ལྷ་མོ་འཕྲོག་
མ་ཡིས། །ལྷ་རྫས་དགེ་བ་ཨ་རུ་ར། །བླངས་ནས་སྟོན་ལ་རབ་ཕུལ་བ། །བདག་ཉིད་འདྲ་བའི་སྨན་རྣམས་ནི། །སྟོན་པའི་ཕྱག་ན་བསྣམས་པ་ཡི། །
བདེན་པའི་བདེན་ཚིག་འདི་དག་གིས། །ས་བདག་ཀླུ་གཉན་ནད་སེལ་ཞིང་། །ཉེས་པ་ཐམས་ཅད་འཕྲོག་བྱེད་པའི། །སྨན་རྣམས་བདུད་རྩིར་འགྱུར་
བར་ཤོག །སངས་རྒྱས་རྣམ་གཟིགས་གཟི་བརྗིད་དང་། །གཙུག་ཏོར་ཅན་གྱི་སྟོབས་མཆོག་དང་། །ཐམས་ཅད་སྐྱོབ་ཀྱི་བདེན་ཚིག་དང་། །ལོག་

དད་སེལ་གྱི་ཏིང་འཛིན་དང་། །གསེར་ཐུབ་ཅེས་བྱའི་ཡེ་ཤེས་དང་། །འོད་སྲུང་གི་ནི་རྫུ་འཕྲུལ་དང་། །ཤཱཀྱ་སེངྒེའི་མཐུ་སྟོབས་དང་། །སེངྒེ་སྒྲ་ཡི་
སྨོན་ལམ་གྱིས། །བདེན་པའི་བདེན་ཚིག་འདི་དག་གིས། །ས་བདག་ཀླུ་གཉན་ནད་སེལ་ཞིང་། །ཉེས་པ་ཐམས་ཅད་འཕྲོག་བྱེད་པའི། །སྨན་རྣམས་
བདུད་རྩིར་འགྱུར་བར་ཤོག །སདྱ་ཐེ་དན། ཁ་རེ་ཁ་རེ། ཝ་ཁ་རེ། ཙ་ལེ་བི་ཙ་ལེ་བི་ལཾ་བྷི་མ་ལེ། ས་མ་པ་རི། ཙནྡྷེ་ཙནྡྷེཎི་ཨ་མྲྀ་ཏེ། ནིརྒྷོ་ཤེ་
སཱཧཱ། དེ་ནས་ཨོཾ་ཨཱཿ ཧྲཱིཿ སིདྡྷ་ནཱ་ད་ཧཱུྃ་ཕཊ། རྡོར་དྲིལ་འཛིན་པས་མེ་ཏོག་གཏོར་ཞིང་། ཆེ་བའི་ཆེ་མཆོག་སོགས་ནས་ལྡན་པར་ཤོག །ཉིན་མོ་བདེ་ལེགས་
སོགས་ཀྱིས་བཀྲ་ཤིས་བརྗོད། ཟས་ལ་ལོངས་སྤྱོད་པའི་ལྷག་མ་ས་བདག་གི་གཟུགས་འགྲོས་ཀྱི་སྟེང་དུ་གཞག་གོ །ཅེས་པ་འདི་ཕྱག་ལེན་ལྟར་བྲིས་པ་ཡིན་ཅིང་། མཛད་མི་སྤྲོ་ན་སྔར་

༄༅།  །བཤད་པའི་སངས་རྒྱས་རྣམས་ནི་བདུད་ལས་རྒྱལ། །ཞེས་སོགས་ཀྱི་ཚིགས་བཅད་ནས། ཟས་སྨན་དུ་བསྒྱུར་བའི་བར་རྣམས་མ་བརྗོད་
ཀྱང་ཉེས་པ་མེད་ཅིང་། རྗེ་ཐམས་ཅད་མཁྱེན་པ་བུདྡྷའི་མཚན་ཅན་དེ་ལྟར་མཛད་དོ། །ཡང་ནད་པ་སོགས་མེད་ན། བཀྲུ་བྱབ་སྲུང་གསུམ་སོགས་བྱ་མི་དགོས་པས་རྗེས་ཀྱི་ཆོ་ག་སོགས་
བྱས་པས་ཆོག་གོ །གསུམ་པ་རྗེས་ལ་ལྔ། དཀྱིལ་འཁོར་མཆོད་པ། བཟོད་པར་གསོལ་བ། གཤེགས་སུ་གསོལ་བ། བདག་ཉིད་བསྲུང་བ། དགེ་བ་སོགས་བསྔོ་བའོ། །དང་པོ་
ནི་མཆོད་པ་རྣམས་ཁ་གསོས་ལ་བསང་སྦྱངས། བྱིན་གྱིས་བརླབས་ནས། ཨོཾ་སརྦ་ཏ་ཐཱ་ག་ཏ་སིདྡྷ་ནཱ་ད་ས་པ་རི་ཝཱ་ར་རེ་རེའི་འགོར་སྦྱར་བའི་ཨབྷཾ་ནས་ཤབྡ་རོལ་མོ་དང་
བཅས་པས་མཆོད། བརྩེ་བའི་ཐུགས་རྗེའི་དབང་ཕྱུག་ཉིད་ཀྱི་སྐུ། །དྲང་སྲོང་ཆེན་པོའི་ཚུལ་དུ་བཞུགས་ནས་ཀྱང་། །འགྲོ་བའི་གདུང་བ་ཐམས་ཅད་སེལ་

མཛད་པའི། །བཅོམ་ལྡན་སེངྒེ་སྒྲ་ལ་ཕྱག་འཚལ་ལོ། །གདེངས་ཀ་ནོར་བུ་འབར་བའི་འོད་ཀྱིས་ནི། །ས་འོག་མུན་པའི་ཚོགས་རྣམས་འཇོམས་མཛད་
པ་༑ །བསྟན་ལ་རབ་དགའ་མཐུ་སྟོབས་བསམ་མི་ཁྱབ། །ཀླུ་རྒྱལ་འཁོར་དང་བཅས་ལ་ཕྱག་འཚལ་ལོ། །ཚངས་པ་བརྒྱ་བྱིན་ལ་སོགས་པ། །ཆོས་
ཀྱི་དབྱིངས་ལ་དབྱེར་མེད་ཀྱང་། །རྣམ་འཕྲུལ་དུ་མས་བསྟན་པ་སྐྱོང་། །ཕྱོགས་སྐྱོང་བཅུ་ལ་ཕྱག་འཚལ་ལོ། །ཞེས་པས་བསྟོད་དོ། །བཅོམ་ལྡན་འདས་
བདག་དང་སེམས་ཅན་ཐམས་ཅད་ལ་མཆོག་དང་ཐུན་མོང་གི་དངོས་གྲུབ་མ་ལུས་པ་སྩལ་དུ་གསོལ། ས་བདག་ཀླུ་གཉན་གྱི་གནོད་པ་ཐམས་ཅད་ཞི་བ་
དང་༑ རྗེ་བཙུན་སེངྒེ་སྒྲའི་གོ་འཕང་ཐོབ་པར་བྱིན་གྱིས་བརླབ་ཏུ་གསོལ། ཞེས་འདོད་པའི་དོན་ལ་གསོལ་བ་གདབ། གཉིས་པ་ནི། ཨོཾ་བཛྲ་སཏྭ་ས་མ་ཡ་སོགས་

༄༅།   །ལན་གསུམ་དང་། མ་འབྱོར་པ་དང་ཉམས་པ་དང་སོགས་ཀྱིས་ནོངས་པ་བཟོད་པར་གསོལ། གསུམ་པ་ནི། གདེངས་ཀའི་ཕྱག་རྒྱ་བཀྲོལ་
ལ༑ ཨོ་ཆེན་པོའམ་ཆུང་དུ་གང་དག་གིས། །ལུས་ལ་མངོན་པར་གནོད་གྱུར་པའི། །ནད་དེ་ཉེ་བར་ཕྱུང་ནས་སུ། །ཀླུ་རྣམས་རང་གི་གནས་སུ་
དེངས༑ །དེ་ལྟར་བདག་གིས་ཅི་ནུས་ཀྱིས། །མཆོད་དང་བསྙེན་བཀུར་བྱས་པ་ཡིས། །དམ་ཚིག་གནས་ལ་གནས་གྱིས་ལ། །བདག་གི་བསམ་པ་
བསྐོང་བར་མཛོད། །རྟག་ཏུ་དམ་ཚིག་ལ་གནས་ཤིང་། །འདིར་ནི་སྦྱིན་པའི་བདག་པོ་ཡི། །ནད་དེ་རབ་ཏུ་ཕྱུང་མཛོད་ལ། །ཀླུ་རྣམས་རང་གི་གནས་
སུ་སོང་། །འཇིག་རྟེན་ན་མཆོད་དུས་གཙོ་བོ་ནས་མཆོད། གཤེགས་དུས་ཕལ་པ་ནས་གཤེགས་པར་བྱ་སྟེ། ནཱ་ག་ནན། ནཱ་ག་ནི་ནན། ནཱ་ག་ཀུ་མཱ་ར་ནན། ནཱ་ག་ཀུ་

མཱ་ར་ནི་ནན། ཨ་ཧི་གཙྪ། ཞེས་པས་ཀླུ་ཕལ་པ་རིགས་བཞི་དང་། ཡང་། ཨོཾ་བྷཱུ་མི་པ་ཏི་ནན། བྷཱུ་མི་པ་ཏི་ནི་ནན། བྷཱུ་མི་པ་ཏི་ཀུ་མཱ་ར་ནན། བྷཱུ་མི་པ་ཏི་
ཀུ་མཱ་ར་ནི་ནན། ཨ་ཧི་གཙྪ། ཞེས་པས་ས་བདག་ཕལ་པ་རིགས་བཞི་དང་། ཨོ་ཝཱ་རུ་ཎཱ་ཡ། ཨ་ནནྟཱ་ཡ། བ་སུ་ཀཱ་ཡ། ཏ་ཀཱ་ཡ། ཀཀོ་ཊཱ་ཡ། པདྨ་
ཡ༑ མཧཱ་པདྨ་ཡ། ཤཾ་ཁ་པཱ་ལཱ་ཡ། ཀུ་ལི་ཀཱ་ཡ། ཨ་ཧི་གཙྪ། ཀླུ་ཆེན་དགུ་གཤེགས་སུ་གསོལ་བ་དང་། ཡང་། ཨོཾ་ཤ་ཀྲ་ས་ཧ་ཐ་ཨཀྵ་ན་
ཡེ༑ ཨགྣ་ཡེ། ཡ་མཱ་ཡ། ནིར་རྀ་ཏྱཱ་ཡ། ཝ་རུ་ཎ་ཡ། ཝ་ཡ་ཝེ། ཀུ་བི་རཱ་ཡ། རུ་ཊ་ཡ། ཨུརྡྷ་བྲཧྨ་ཎཱ་ཡ། སཱརྻ་གྲ་ཧ་ཨ་དྷི་པ་ཏི་ཡེ། ཙནྡྲ་
ནཀྵ་ཏྲ་ཨ་དྷི་པ་ཏ་ཡེ། ཨ་དྷི་པྲི་ཐི་ཝི་ཨ་སུ་རེ་བྷྱ༔ ནཱ་གེ་བྷྱཿ སཱཧཱ། ཨ་ཧི་གམྨོ། ཞེས་པས་མཐེབ་སྲིན་གྱིས་སེ་གོལ་དང་བཅས་པས་གཤེགས་སུ་

༄༅།   །གསོལ། རྒྱས་པར་ན། ནཱ་ག་ནན། ཨ་ཧི་གཙྪ། ནཱ་ག་ནི་ནན། ཨ་ཧི་གཙྪ། ཞེས་པ་སྔགས་སོ་སོའི་མཐར་བཏགས་པས་
གཤེགས་སུ་གསོལ་བར་བྱ། ཨོཾ་ཁྱེད་ཀྱིས་སེམས་ཅན་དོན་ཀུན་མཛད་སོགས་ནས་གསོལ་ཞེས་པའི་མཐར། ཨོཾ་བཛྲ་མུ རྡུལ་ཚོན་གྱི་ཡེ་ཤེས་པ་རྣམས་རང་
བཞིན་གྱི་གནས་སུ་གཤེགས། དམ་ཚིག་པ་རྣམས་རང་ལ་གཉིས་སུ་མེད་པར་ཐིམ་པར་བསམ་མོ། །རྡུལ་ཚོན་རྣམས་རང་རང་གི་གཟུགས་འགྲོས་ཀྱི་སྟེང་དུ་
བླུག ལྷའི་རྡུལ་ཚོན་ཀླུའི་གཟུགས་འགྲོས་ཀྱི་སྟེང་དུ་བཞག་པ་རྣམས་མཐོང་བ་བརྒྱུད་པའི་ཕྱག་ལེན་ལས་ཤེས་པར་བྱའོ། །བཞི་པ་ནི། ནད་པའི་གདོན་རང་ལ་འཕོ་སྲིད་པས། རང་
གི་དཔྲལ་བར་ཨོཾ་དཀར་པོ། མགྲིན་པར་ཨཱཿ དམར་པོ། སྙིང་གར་ཧཱུཾ་སྔོན་པོ་རྣམས་ཀྱིས་བྱིན་གྱིས་བརླབ་ཅིང་། བསྲུང་བའི་བྱེ་བྲག་གཞན་ཡང་བྱའོ། །ལྔ

པ་དགེ་བ་བསྔོ་བ་ནི། སློབ་དཔོན་གྱིས་དབང་བསྐུར་བའི་བུམ་པའི་ཆུ་བསྒྲེངས་ཤིང་དེའི་རྗེས་སུ་ཀླུ་ཕལ་པའི་གཟུགས་འགྲོས་གཏོར་མ་དང༌། ཀླུའི་གཟུགས་དང་གཏོར་མ་
དང་༑ ཕྱོགས་སྐྱོང་དང་འབྱུང་པོའི་གཏོར་མ་དང་། ལྷའི་གཏོར་མ་དང་རྡུལ་ཚོན་རྣམས་ཀླུ་གནས་པའི་མཚོའམ། ཆུ་མིག་གམ། འབབ་ཆུ་ལ་སོགས་པའི་ནང་དུ་རོལ་མོ་དང་བཅས་
པས་བསྐྱལ་ལོ། །དེ་ནས་ཆུ་ཁྱེར་ཏེ་ཐིག་རྗེས་རྣམས་དབྱིའོ། །ཚར་གྲངས་ལྟ་བུ་དགོས་ན་ཚར་རེ་བཞིན་གཟུགས་འགྲོས་བཟོས་ནས་གཤེགས་པ་མ་གཏོགས་ཞག་སོགས་བཞག་མི་རུང་
སྟེ༑ མགྲོན་ཕལ་པ་རྣམས་ལ་བརྟན་བཞུགས་མི་འོས་པའི་ཕྱིར་རོ། །སློབ་དཔོན་འཁོར་བཅས་ཀྱིས་ཤིས་པ་བརྗོད་པ་ནི། ཕུན་སུམ་ཚོགས་པ་ལ་སོགས་པའི་བཀྲ་ཤིས་ཅི་རིགས་
བརྗོད་ཅིང་། འཁོར་གསུམ་མི་རྟོག་པའི་ངང་ནས་དགེ་བ་སངས་རྒྱས་ཀྱི་སར་བསྔོ་ཞིང་། རྗེས་ཀྱི་བྱ་བ་མི་མངོན་པར་བྱས་ལ། དགའ་སྟོན་ལ་ལོངས་སྤྱོད་ཅིང་སློབ་དཔོན་འཁོར་

༄༅།  །བཅས་ཡོན་གྱིས་མཉེས་པར་བྱའོ། །རྗེ་བཙུན་འཇིག་རྟེན་དབང་ཕྱུག་སེངྒེ་སྒྲའི། །གདོན་སྒྲོལ་ཆོ་ག་རིན་ཆེན་ཕྲེང་མཛེས་
འདི༑ །དཀར་དང་དམར་དང་རིན་ཆེན་རྒྱལ་མཚན་སོགས། །རྣམས་ཀྱིས་མཛད་པའི་གཞུང་དང་མཐུན་པར་བཀོད། །འདི་ལ་འགལ་དང་མ་འབྲེལ་
ཟློས་པ་སོགས། །ནོངས་པ་གང་མཆིས་བདག་ཅག་རྨོངས་པའི་སྐྱོན། །ཡིན་ཕྱིར་བླ་མ་ལྷར་བཅས་སྤྱན་སྔར་བཤགས། །སྔོན་བསགས་སྡིག་དང་
ལྷན་ཅིག་སྦྱང་དུ་གསོལ། །འདི་ལྟར་བགྱིས་པའི་དགེ་ཚོགས་བདུད་རྩིའི་ཆར། །རྗེ་བཙུན་ཐུགས་རྗེའི་སྤྲིན་ལས་བབས་པ་དེས། །གདོན་གྱིས་ཟིན་
པའི་ལས་སྒྲིབ་ཀུན་སྦྱངས་ནས། །རྒྱལ་བའི་ཡེ་ཤེས་རྒྱ་མཚོར་འཇུག་གྱུར་ཅིག །འཇིག་རྟེན་དབང་ཕྱུག་གོ་འཕང་ཐོབ་ཕྱིར་དུ། །ཧ་ཅང་རྒྱས་དང་ཧ་

ཅང་བསྡུས་མིན་པར། །དང་པོའི་ལས་ཅན་དོན་དུ་བཀླག་ཆོག་སྦྱར། །བླ་མེད་རྫོགས་པའི་བྱང་ཆུབ་མྱུར་ཐོབ་ཤོག །ཅེས་རྗེ་བཙུན་འཇིག་རྟེན་དབང་ཕྱུག་
སེངྒེ་སྒྲའི་འདོན་སྒྲོལ་གྱི་ཆོ་ག་རིན་ཆེན་ཕྲེང་མཛེས་ཞེས་བྱ་བ། པཎ་ཆེན་ནམ་མཁའ་དཔལ་བཟང་གིས་མཛད་པ་འདི་ཉིད་འཕགས་པ་རིན་པོ་ཆེའི་ཕྱག་རྒྱུན་དང་མཐུན་པར་སྣང་བས་ཤིན་
ཏུ་ཁུངས་བཙུན་པའི་ཕྱིར། འཇམ་དབྱངས་སངས་ཕུན་བས་མཆན་འགའ་རེར་མཛད་འདུག་པའི་སྟེང་དུ་སླར་ཡང་ལག་ལེན་གྱི་གསལ་ཁ་དང༌། ངག་འདོན་སོགས་ཁོང་རྣམས་བསབ་
ཏེ༑ ཨེ་ཝཾ་པའི་ཕྱག་བཞེས་རྣམ་དག་གི་ཚུལ་དུ་རྒྱལ་ཁམས་པ་ངག་དབང་བློ་གྲོས་སྙིང་པོ་གཞན་ཕན་མཐའ་ཡས་པའི་འོད་ཟེར་ཞེས་འབོད་པས་སྡེ་དགེ་ལྷུན་གྲུབ་སྟེང་གི་ཆོས་གྲྭར་སྡེབ་
པའོ།། །།མངྒ་ལཾ།། ༈ །སེངྒེ་སྒྲའི་བརྒྱུད་འདེབས་ནི། སེངྒེ་སྒྲ་དང་ཙནྡྲ་གོ་མའི་ཞབས། །བྲམ་ཟེ་དཔལ་འཛིན་ནཱ་རོ་ཏ་པ་དང་། །ཕམ་འཐིང་སྐུ་

༄༅ ། །མཆེད་ཨསྠུ་ལ་བཛྲ། །ཐུགས་རྗེ་ཆེན་པོ་མལ་ལོ་བློ་གྲོས་གྲགས། །ས་ཆེན་གཙུག་ཏོར་རྒྱལ་པོ་རྗེ་བཙུན་པ། །ས་སྐྱ་
པཎ་ཆེན་ཤར་པ་ཤེར་འབྱུང་དང་། །དུས་འཁོར་བ་དང་ཀུན་དགའ་བྱང་ཆུབ་དང་། །རྒྱལ་བཟང་གྲགས་དཔལ་མ་ཏི་པཎ་ཆེན་ཞབས། །ས་བཟང་
འཕགས་པ་ཁྱབ་བདག་ཀུན་དགའ་བཟང་། །རྒྱལ་ཚབ་ཀུན་དབང་འདྲེན་མཆོག་དཀོན་མཆོག་འཕེལ། །ལྷ་མཆོག་སེངྒེ་དཀོན་མཆོག་ལྷུན་གྲུབ་
དང་༑ །ནམ་མཁའ་དཔལ་བཟང་དཔལ་ལྡན་དོན་གྲུབ་ཞབས། །ཤེས་རབ་འབྱུང་གནས་མཁས་བཙུན་ཀུན་དགའ་ལེགས། །དངོས་བརྒྱུད་བླ་མའི་
ཚོགས་དང་བཅོམ་ལྡན་འདས། །སེངྒེ་སྒྲ་སོགས་ཡི་དམ་ལྷ་ཡི་ཚོགས། །ཕྱག་བྱར་འོས་པ་ཀུན་ལ་གསོལ་འདེབས་ཀྱིས། །གནས་སྐབས་ས་བདག་

སིདྷ་ནཱ་ད་
ཀླུ་གཉན་ཉེར་འཚེ་སོགས། །དམ་ཆོས་སྒྲུབ་པའི་འགལ་རྐྱེན་ཀུན་སྤངས་ནས། །བསམ་དོན་ཆོས་དང་མཐུན་པར་ལེགས་གྲུབ་སྟེ། །མཐར་ཐུག་བླ་
མེད་བྱང་ཆུབ་མྱུར་ཐོབ་ཤོག །ཅེས་པ་འདི་ཡང་ཨ་ཝ་དྷཱུ་ཏཱི་པ་བུདྡྷ་ལས་སོ།། ༈ །ཨོཾ་སྭསྟི། གོང་དུ་རྩི་སྨན་གྱི་བུམ་པའི་རྫས་ཀྱི་ངོས་འཛིན་
ནི༑ སྤྱིར་རྗེ་བཙུན་གྲགས་པའི་དངོས་སློབ་དཀར་ཤཱཀྱ་གྲགས་ཀྱི་གདོན་སྒྲོལ་གྱི་ཆོ་གར། ཀླུའི་བུམ་པར། ནཱ་ག་པུ་དང་། ནཱ་ག་གེ་སར་
དང་༑ པདྨ་དཀར་པོ་དང་། ཨུཏྤལ་སྔོན་པོ་དང་། ཨུ་ཤི་རའམ་པུ་ཤེལ་རྩི་དང་། ར་དཀར་མོའི་འོ་མའམ། བ་སེར་སྐྱའི་འོ་མ་དང་། དྲི་ཞིམ་
པོའི་ཆུས་དགང་། ཤིང་ལོ་རློན་པས་ཁ་བརྒྱན་པར་བྱའོ། །ཞེས་དང་། དམར་ཆོས་ཀྱི་རྒྱལ་པོའི་ཡིག་ཆར་ཡང་དེ་དང་མཚུངས་པར་གསུངས་པས་

༄༅། །གཞུང་ནས་བཤད་པའི་སྨན་ཐམས་ཅད་མ་འབྱོར་ཀྱང་། གང་འབྱོར་ཙམ་ཁུངས་དག་ཅིང་ངོས་འཛིན་མ་འཁྲུལ་བ་གལ་
ཆེ་བར་སྣང་། དེ་ལ་སྐབས་དོན་རང་ལུགས་ཀྱི་ཡིག་ཆ་འདིའི་དངོས་བསྟན་ལྟར་ན། སྟོན་དུས་སུ་བརྐོས་པའི་སྤང་སྤོས་རྩ་ལོ་ཡོངས་རྫོགས་དྲི་ངད་མ་
ཀླུ ཡལ་བ་ལ་གཞི་བྱས། དེ་སྟེང་ཛཱ་ཏི། ཅུ་གང་། གུར་གུམ། ལི་ཤི། སུག་སྨེལ། ཀ་ཀོ་ལ་སྟེ་བཟང་པོ་དྲུག ཀ་ར་བལ་ཡུལ་སོགས་ནས་འབྱུང་
བའི་ཕག་ཚིལ་གྱིས་མ་བཞུས་པ། བུ་རམ་མར་དཀར་གྱིས་བཞུས་པ་དང་། སྦྱང་སྲོག་ཆགས་ཀྱི་རོ་སོགས་དང་བྲལ་བའི་གཙང་མ། ཨ་རུ། བ་
རུ། སྐྱུ་རུ་ར་སྟེ་འབྲས་བུ་གསུམ། རྒྱ་མཚོ་ལྦུ་བ་དངོས་ནི་ཕྱིའི་རྒྱ་མཚོའི་རླབས་བྲག་ལ་ཕོག་པའི་རྒྱུ་ལས་བྱུང་བ་དབྱིབས་གཉེར་མ་ཅན་མདོག་ནག་

ངམ་ཞིག་ཡོད་ཀྱང་འབྱོར་དཀའ། ད་ལྟ་ཡོངས་གྲགས་དཀར་སོབ་འདི་འབུ་ཁོག་ཏུ་སྣང་བས་མི་བཏང་། ཚབས་རུང་ཙམ་དུ་ཆུ་མིག་གི་ཕུགས་སུ་
ཆགས་པའི་ཆུ་བལ་ལྗང་གུ་སྲོག་ཆགས་སོགས་ཀྱི་རོ་དང་མ་འདྲེས་པ་བཏང་བའི་ཕྱག་ལེན་སྣང་། ཀཎྜ་ཀ་རི་ཡོངས་གྲགས་འདིའི་ཕྱིའི་ཀོག་པ་
དང་། ནང་གི་རྐང་ཕྲལ། ཆུ་སྲིན་སྡེར་མོ་སྨན་གྱི་སྐབས་ནཱ་གི་ལ་འཇུག་པ་ཤས་ཆེ་ནའང་། སྐབས་འདིར་བྲག་ལས་སྐྱེས་པའི་སྔོ་སྨན་གྱི་གྲས་དེ་
བཏང་༑ དབང་ལག་སོར་མོ་ལྔ་པ་ནས་གསུམ་པ་ཡན་གང་འབྱོར། པདྨ་གེ་སར་དང་། ནཱ་ག་གེ་སར་དེང་སང་སྨན་པ་རྣམས་ཀྱིས་གེ་སར་གསུམ་
ལྡན་དུ་བྱེད་པ་འདི་བཏང་བ་ཤས་ཆེ་ཡང་། དངོས་ནི་སོ་སོར་ཡོད་པར་གསུངས། མ་འབྱོར་ན་ནཱ་ག་གེ་སར་དང་། ནཱ་ག་པུཥྤ་གཉིས་ཀའི་ཚབ་ཏུ་

༄༅།  །སྐབས་འདིར་འོམ་བུའི་མེ་ཏོག་ལོ་འབྲས་བཅས་དང་། པདྨ་གེ་སར་གྱི་ཚབ་ཨུཏྤལ་བཏང་བར་འགའ་ཞིག་གིས་མཛོད་
སྣང་༑ སྙི་བའི་མེ་ཏོག་ནི་གློ་སྨན་གྱི་སྡེ་ཚན་དུ་བཤད་པའི་སྨན་པ་རྣམས་ལ་ཡོངས་གྲགས་སྔོ་སྙི་བའི་མེ་ཏོག་དང་། དཔེ་ལ་ལར་གྲ་མའི་མེ་ཏོག་ཅེས་
སྣང་བ་ལྟར་ན་ཀླུ་ཤིང་གྲ་མའི་མེ་ཏོག་སྟེ་འདི་གཉིས་གང་བཏང་རུང་འགལ་བ་མེད། ཨུཏྤལ་སྔོན་པོ་དངོས་རྒྱ་བལ་ནས་འབྱུང་བ་དང་། ཚབ་རུང་
བོད་དུ་སྐྱེས་པ་གང་རྙེད། མཚལ་དཀར་ནི་ཤག་མཚལ་སོགས་རྡོ་མཚལ་ཏེ། དེ་ལའང་ནང་གསེས་སུ་དཀར་ནག་གཉིས་ལས། སྨུག་ཤས་ཆེ་བ་
ནག་པོ་དང་། དམར་སྐྱ་ཤས་ཆེ་བ་དཀར་པོར་བཞེད་པས་ཕྱི་མ་འབྱོར་ན་ལེགས། པུ་ཤེལ་རྩི་དང་རྩྭ་འབའ་ལ་དོན་གཅིག་པ་སྤོས་སྨན་དུ་འགྲོ་བ་དེ་ཀ་

དང་༑ ཞོ་ཤ་རྣམས་ནི་སྨན་པ་རྣམས་ལ་ཡོངས་སུ་གྲགས་པས་ངོས་འཛིན་དང་འབྱོར་སླ། རྨ་བྱའི་མདོངས་ནི་བལ་ཡུལ་སོགས་ནས་ཁྱེར་འོང་བའི་རྩ་
རྨ་བྱའི་གཙུག་ཕུད་དུ་གྲགས་པ་ཉིད་ཡིན། མ་འབྱོར་ན་འགའ་ཞིག་གིས་སྨན་པ་རྣམས་ལ་གྲགས་པའི་རྩ་ཁུ་བྱུག་གམ། ཀོ་འིཋ་མེ་ཏོག་བཏང་ཞེས་
ཟེར༑ ཕྱག་ཚང་ཀུ་བ་ནི་ཤིང་ཏོག་ཀུ་བ། ནོར་བུ་མྱུ་གུ་ཞེས་པ་མཆན་རྙིང་པ་རྣམས་ལས་འཕེལ་གདུང་ཞེས་སྣང་བ། རྣམ་པར་དཔྱད་ན་ནོར་བུ་ནི་
འབྱོར་ན་འཕགས་པ་གསུམ་གྱི་རིང་བསྲེལ་དང་། མ་རྙེད་ན་མུ་ཏིག་སོགས་རིན་པོ་ཆེའི་རིགས་བཏང་ཡང་རུང་། མྱུ་གུ་ཞེས་པ་ཞབས་འདིར་རྩྭ་ཀུ་ཤ་
ཡིན་པར་རྟོག་གོ །ལེ་བརྒན་དམར་པོ་ནི་དར་དམར་པོ་དངོས་བརྟན་པ་དང་། བལ་པོ་གུར་གུམ་བཏང་བའང་སྣང་ཞིང་ཕྱི་མ་འཐད་པར་བཞེད། ལྷང་

༄༅།  །མ་ལྷང་ཚེར་དཀར་ནག་གཉིས་ལས་འདིར་དཀར་པོ། མཁལ་སྲན་གྲེའུ་ཞེས་སྲན་མ་ཥཱའམ། སྲན་དཀར། དཔེ་ལ་
ལར་མཁལ་སྲན་ཁྲེ་ཞེས་སྣང་བ་ལྟར་ན། ཕྱི་མ་འབྲུའི་རིགས་ཡོངས་གྲགས། གསེར་གྱི་མེ་ཏོག སྔོ་པྲི་ཡངྐུ། སྤང་རྒྱན་དཀར་པོ་དང་། སྔོན་པོ་
བཅས་ཡོངས་གྲགས། ཤུ་དག་དཀར་པོ་དབྱིབས་ཤུ་དག་ནག་པོ་འདྲ་བ་ལ། མདོག་དཀར་ཞིང་ཚིགས་ཐག་རིང་བ། དྲི་ཆུང་བ་དེ་བཏང་། སླེ་ཏྲེས་
ཤུན་པ་ཕྲལ། གྲོ་མ་དང་མོན་བུ་དཀར་པོའི་རྩ་བ་དང་། རྒུན་འབྲུམ་དཀར་པོ་བཅས་སོ། །དེ་ལྟ་བུའི་སྨན་རྣམས་ཀྱང་དམར་སྐྱུར་དང་གླ་རྩི་སོགས་ཀྱི་
དྲིས་མ་ཕོག་པ་ཤིན་ཏུ་གལ་ཆེ། ལག་ལེན་དུས་སུའང་རྣམ་འཇོམས་སམ་སྨེ་བརྩེགས་ཀྱི་སྒོ་ནས་བསྒྲུབས་པའི་ཁྲུས་ཆུས་དག་པར་བཀྲུས་ལ་གྲིབ་མར་

སྐམ༑ དེ་ནས་རྩི་བཞིན་དུ་བཏགས་ལ་ཆ་གཉིས་སུ་བྱ། ཆ་གཅིག་ར་དཀར་པོ་དང་། བ་སེར་སྐྱའི་འོ་མ། གོང་དུ་སྨོས་པའི་མངར་གསུམ་བཅས་
སྦྱར་ལ་བུམ་པ་གཙང་མར་བླུགས། དེ་དང་མཉམ་དུ་དབང་བུམ་ཡང་བཤམས། དེ་ནས་སེངྒེ་སྒྲའི་བདག་བསྐྱེད་སྔོན་དུ་འགྲོ་བས་ཐོག་མར་དབང་
བུམ་གྱི་བཟླས་པ་ཅུང་ཟད་བྱ། དེ་ནས་རྩི་སྨན་གྱི་བུམ་པ་བདུད་རྩིར་བསྒྱུར་བའི་སྔགས་ཉིད་ཁྲི་སོགས་གཙོ་བོར་བཟླས་ལ་བྱིན་གྱིས་བརླབས། དབང་
བུམ་གྱི་བུམ་ཆུ་དང་རྩི་སྨན་གྱི་བུམ་རྫས་བཅས་སྨན་ཕྱེ་ཆ་གཅིག་དང་སྦྱར་བ་རིལ་བུར་དྲིལ་ལ་གྲིབ་མར་སྐམ། ལེགས་པར་སྐམ་པ་དང་རླུང་མི་འཆོར་
བའི་སྣོད་གཙང་མར་ཀླུ་སྨན་གྱི་ཕྱེ་མ་ཅུང་ཟད་དང་ལྷན་ཅིག་ཏུ་ཚགས་བྱ། དགོས་དུས་སུ་འོ་མ་དང་དྲི་བཟང་གི་ཆུ་ལ་སྦྱར་ཏེ་རྩི་སྨན་གྱི་བུམ་པར་བླུག་

༄༅། ། གོ །ཞེས་ཀླུ་སྨན་གྱི་ངོས་འཛིན་འདི་ནི་ཀུན་གཟིགས་མཁྱེན་བརྩེ་རིན་པོ་ཆེས་གནང་བའོ།། ༈ །རྗེས་ཆོག་སྐབས་
ཕྱོགས་སྐྱོང་ཡོད་པ་ནི་དཀར་ཤཱཀྱ་གྲགས་དང་། འཕགས་པའི་དངོས་སློབ་རིན་ཆེན་རྒྱལ་མཚན་གྱིས་བུམ་བཟླས་སྐབས་སུ་གཙོ་བོ་འོད་ཞུ་ཟུར་ཙམ་
ལས ༑འཁོར་རྣམས་གཤེགས་ཞུ་གང་ཡང་མ་བཤད་པས་རྗེས་སུ་གཤེགས་རྒྱུ་ཡིན་ནམ། དེ་གཉིས་ཀས་གཏོར་མགྲོན་ཕྱོགས་སྐྱོང་མ་གཏོགས་ཆ་
གསུམ་མ་བཤད་པས་གཏོར་མགྲོན་གཤེགས་པ་གང་ཡིན་ད་དུང་ཟིན་བྲིས་གཞན་རྙེད་ན་བརྟག་དགོས་སོ།། །།སྡེ་དགེ་ལྷུན་གྲུབ་སྟེང་གི་མ་དཔེ་ཁུངས་དག་
ལས་བལ་ཡུལ་མཆོད་རྟེན་ཉེ་འདབས་སུ་རྒྱལ་ཡོངས་ས་ཆེན་ཞེས་པའི་གློག་ཁྲ་ནས་དད་ལྡན་མཁྱེན་བརྩེ་ལེགས་ལྡན་གྱི་པར་རྩས་སྦྱིན་བདག་གནང་བའི་དགེ་བས་མར་གྱུར་འགྲོ་རྣམས་མི་

འདོད་པའི་ཉེར་འཚེ་ལས་གྲོལ་བའི་རྒྱུ་རུ་བསྔོའོ།། །།

༄༅། །བླ་མ་རིན་འབྱུང་དང་ཐང་རྒྱལ་གཡང་སྐྱབས་སྦྲག་སྒྲུབ་ཀྱི་འདོན་

༄༅།  །ཨོཾ་སྭ་སྟི། བསྐལ་མང་སྔོན་ནས་ཐུགས་བསྐྱེད་རྒྱ་མཚོ་ལས། །འཐོན་པའི་
བླ་མ་རིན་ཆེན་འབྱུང་ལྡན་དང་། །རྩ་གསུམ་ནོར་ལྷའི་ཚོགས་ལ་གུས་བཏུད་ནས། །འདོད་དགུའི་དཔལ་
འབྱོར་སྤེལ་བའི་ཆོ་ག་དབྱེ། །དེ་ལ་འདིར་བླ་མ་རིན་འབྱུང་གི་བྱིན་རླབས་དང་། རྗེ་གྲུབ་ཐོབ་ཆེན་པོའི་གཡང་འབོད་ཀྱིས་

༄༅། །ལུང་ལེགས་པར་ནོས་ནས། ཉི་མ་བྱང་བགྲོད་ཀྱིས་ཡར་ངོའི་གཟའ་སྐར་ཚེས་དུས་བཟང་པོར་
འཇུག་པར་བྱ་སྟེ། གོང་དུ་བླ་མ་རིན་འབྱུང་གི་སྣང་བརྙན་སོགས་ནོར་ལྷའི་སྐུ་བྲིས་འབུར་ཡོད་ན་བཤམས་ཤིང་། མཆོད་པའི་
མཎྜལ་ཚོམ་བུ་ལྔ་པ། ཉེར་སྤྱོད་བརྒྱ་རྩ་སོགས་དང་། བཀྲ་ཤིས་རྫས་རྟགས། སྣ་བདུན་སོགས་ཚོགས་བསགས་པ་གལ་ཆེ་བས་

མཆོད་པ་ཅི་འབྱོར་གང་རྒྱས་སྤྲོས་བཅས་སུ་བཤམས། སྟེགས་བུ་ཁེབས་ལྡན་གྱི་སྟེང་དུ་འབྲུ་དཀར་གྱི་གཡུང་དྲུང་རིས་
དང་༑ དགའ་འཁྱིལ་གྱིས་མཚན་པར་གཡང་བཤོས་རིན་པོ་ཆེ་འབར་བ། གཡང་སྐྱེ། གཡང་ཕོར། གཡང་རྫས་སོགས་ཕྱྭ་
གཡང་ཆགས་པའི་རྫས་ཅི་འབྱོར་བཀྲམ་ཤིང་། དེའི་མདུན་དུ་དཀར་མངར་སྐྱེམས་ཕུད། བཟའ་བཅའི་རིགས་སྣ་ཚོགས་པ་

༄༅།  །དང་། ཉེར་སྤྱོད་རྣམས་བཤམས། ཆོ་གའི་ལས་རིམ་དངོས་ལ། བདག་བསྐྱེད་
དང་༑ མདུན་རྟེན་བསྐྱེད་པའོ། །དང་པོ་ནི། མ་ནམ་མཁའ་དང་མཉམ་པའི་སེམས་ཅན་ཐམས་ཅད་བླ་མ་སངས་
རྒྱས་རིན་པོ་ཆེ་ལ་སྐྱབས་སུ་མཆིའོ། །སངས་རྒྱས་ཆོས་དང་དགེ་འདུན་རྣམས་ལ་སྐྱབས་སུ་མཆིའོ། །བླ་

མ་ཡི་དམ་མཁའ་འགྲོའི་ཚོགས་ལ་སྐྱབས་སུ་མཆིའོ། །རང་སེམས་སྟོང་གསལ་ཆོས་ཀྱི་སྐུ་ལ་སྐྱབས་སུ་མཆིའོ། །ཞེས་ཅི་ནུས་དང་། སངས་རྒྱས་
ཆོས་ཚོགས་སོགས་ལན་གསུམ་གྱིས་སྐྱབས་སེམས་དང་། སེམས་ཅན་ཐམས་ཅད་བདེ་བ་དང་སོགས་ཚད་མེད་བཞི་བསྒོམ། ཨོཾ་སྭ་བྷཱ་ཝ་སོགས། སྟོང་པའི་ངང་
ལས་རང་ཉིད་སྐད་ཅིག་གིས་འཕགས་པ་ཐུགས་རྗེ་ཆེན་པོ་འགྲོ་འདུལ་ཡིད་བཞིན་ནོར་བུ་སྐུ་མདོག་དཀར་གསལ་ཞལ་གཅིག་ཕྱག་བཞི་པ། ཕྱག་དང་པོ་
གཉིས་ཐུགས་ཀར་ཐལ་མོ་སྦྱར་བའི་བར་དུ་ཡིད་བཞིན་ནོར་བུ་དང་གཡས་འོག་མས་ཤེལ་ཕྲེང་དང་། གཡོན་འོག་མས་མེ་ཏོག་པདྨ་དཀར་པོ་བསྣམས་
པ༑ རི་དྭགས་ཀྲིཥྞ་སཱ་རའི་ལྤགས་པས་ནུ་མ་གཡོན་པ་བཀབ་ཅིང་དར་དང་རིན་པོ་ཆེའི་རྒྱན་ཐམས་ཅད་ཀྱིས་བརྒྱན་པ། པདྨ་དང་ཟླ་བའི་གདན་ལ་

༄༅། །ཞབས་རྡོ་རྗེའི་སྐྱིལ་མོ་ཀྲུང་གིས་བཞུགས་པའི་སྐུར་གྱུར་པར་བསམས་ལ། ཨོཾ་མ་ཎི་པདྨེ་ཧཱུཾ། ཞེས་ཅི་ནུས་བཟླས་
མཐར། འཕགས་པ་ཐུགས་རྗེ་ཆེན་པོས་བདག་དང་སེམས་ཅན་ཐམས་ཅད་ལ་འདོད་རྒུའི་འབྱོར་པ་ཟད་མི་ཤེས་པའི་དངོས་གྲུབ་མ་ལུས་པ་སྩལ་དུ་
གསོལ༑ ཞེས་གསོལ་བ་གདབ། གཉིས་པ་མདུན་རྟེན་བསྐྱེད་པ་ལ། རྟེན་བསྐྱེད་པ། ཚོགས་བསགས་པ། གསོལ་བ་གདབ་པ། ཕྱུགཡང་བསྡུ་བ། སྔགས་བཟླ་བ། གཡང་
ལེན། བླ་མའི་རྣལ་འབྱོར་གྱི་བསྒྲུབ་པ་དང་ལས་སྦྱོར། གཡང་ཆོག་གི་རྗེས་ཀྱི་རིམ་པའོ། །དང་པོ་ནི་མདུན་གྱི་རྟེན་ལ་དམིགས་ཏེ། ཨོཾ་སྭ་བྷཱ་ཝ་སོགས་ནས། སྟོང་པའི་ངང་
ལས་རང་གནས་པའི་ས་ཕྱོགས་འདི་ཉིད་བི་ཌརྒྱའི་ས་གཞི་ཡངས་ཤིང་རྒྱ་ཆེ་བའི་སྟེང་དུ་རིན་པོ་ཆེ་སྣ་ཚོགས་ཀྱི་ཁྲི་ལྷུན་སྟུག་པ། བཀོད་པ་ལེགས་

པ་༑ འོད་ཆགས་པ། རྒྱ་ཆེ་ཞིང་དཔང་མཐོ་བ། དེའི་སྟེང་དུ་སྣ་ཚོགས་པདྨའི་སྡོང་བུ་འདབ་མ་བརྒྱད་པ། དེའི་སྟེང་དུ་ཉི་མའི་དཀྱིལ་འཁོར། དེའི་
སྟེང་དུ་ཟླ་བའི་དཀྱིལ་འཁོར་དང་བཅས་པ་གདན་ལྔ་བརྩེགས་ཀྱི་སྟེང་དུ་ཕྲུ་གཡང་གི་རྟེན་རྣམས་ངོ་བོ་རྩ་བའི་བླ་མ་དམ་པ་དང་དབྱེར་མེད་པའི་རྣམ་པ་
བཅོམ་ལྡན་འདས་ཡོན་ཏན་རིན་ཆེན་འབྱུང་ལྡན་སྐུ་མདོག་གསེར་བཙོ་མ་ལྟ་བུ་ཞལ་གཅིག་ཕྱག་གཉིས་པ། ཕྱག་གཡོན་མཉམ་གཞག་གི་སྟེང་ན་དགོས་
འདོད་ཐམས་ཅད་འབྱུང་བའི་ནོར་བུ་རིན་པོ་ཆེ་དབང་གི་རྒྱལ་པོ་བསྣམས་པ། གཡས་པ་མཆོག་སྦྱིན་གྱི་ཕྱག་རྒྱས་གདུལ་བྱ་རྣམས་ལ་ཅི་འདོད་སྟེར་
བ༑ ཞབས་རྡོ་རྗེའི་སྐྱིལ་མོ་ཀྲུང་གིས་བཞུགས་པ། རིན་པོ་ཆེའི་དབུ་རྒྱན་ལ་སོགས་པ་རྒྱན་ཐམས་ཅད་ཀྱིས་བརྒྱན་པ། དར་སྣ་ཚོགས་ཀྱི་ན་བཟའ་

༄༅། །ཅན། སྤྱི་གཙུག་སེམས་ཅན་ཐམས་ཅད་ཀྱིས་བལྟ་བར་མི་མངོན་པ་ལ་སོགས་པ་མཚན་བཟང་པོ་སུམ་ཅུ་རྩ་གཉིས་
དང་༑ སེན་མོ་ཟངས་ཀྱི་མདོག་ལྟར་དམར་བ་ལ་སོགས་པ་དཔེ་བྱད་བཟང་པོ་བརྒྱད་ཅུའི་སྤྲས་པ། འོད་ཟེར་བྱེ་བ་འབྱེད་པ། དེའི་མདུན་ནས་རྩམ་སྟེ་
པད་ཟླའི་གདན་ལ། བྱང་ཆུབ་སེམས་དཔའ་ནམ་མཁའ་མཛོད་སྐུ་མདོག་སེར་པོ་རིན་པོ་ཆེའི་རྒྱན་དང་དར་གྱི་ན་བཟའ་ཅན། ཕྱག་གཉིས་ནམ་མཁའ་
མཛོད་ཀྱི་ཕྱག་རྒྱ་མཛད་པ། རྒྱལ་པོ་ཆེན་པོ་རྣམ་མང་ཐོས་སྲས་སྐུ་མདོག་གསེར་བཙོ་མའི་མདོག་ཅན། རྒྱལ་མཚན་དང་ནེའུ་ལེ་འཛིན་ཅིང་རིན་པོ་
ཆེའི་པྲོག་ཞུ་དང་། རྒྱན་སྣ་ཚོགས་པས་བརྒྱན་ཅིང་པད་ཟླ་སེང་གེའི་སྟེང་ན་རོལ་པའི་སྟབས་ཀྱིས་བཞུགས་པ། འཁོར་གནོད་སྦྱིན་རྟ་བདག་བརྒྱད་

ཀྱིས་བསྐོར་བ། ཨཱརྻ་ཛམྦྷ་ལ་དཀར་པོ་འབྲུག་ལ་ཞོན་ཞིང་། གཡས་ཁ་ཊཾ་རྩེ་གསུམ་དང་། གཡོན་བེ་ཅོན་འཛིན་པ། ཛམྦྷ་ལ་སེར་པོ་གཡས་བི་ཛ་
པུ་ར་ཀ་དང་། གཡོན་ནེའུ་ལེ་འཛིན་ཅིང་ཞབས་གཉིས་དུང་དང་པདྨའི་གཏེར་མནན་པ། སྨུགས་འཛིན་ནག་པོ་མིའུ་ཐུང་གི་གཟུགས་ཅན་གཅེར་བུ་རྣ་
བ་མ་ཕུག་པ་ཕྱག་གཡས་ཐོད་ཁྲག གཡོན་ནེའུ་ལེ་འཛིན་པ། ཞབས་གཡས་བརྐྱང་གི་ནོར་བདག་སེར་པོ་མནན་པ། སྨུགས་འཛིན་དམར་པོ་ཞལ་
གསུམ་ཕྱག་དྲུག་པ། གཡས་དཀར་གཡོན་སྔོ། དབུས་དམར་བ། ཕྱག་དང་པོ་གཉིས་ཀྱིས་ནོར་བུ་དང་ཐོད་པ། བར་པ་གཉིས་ཀྱིས་ལྕགས་ཀྱུ་དང་
ཞགས་པ། ཐ་མ་གཉིས་ཀྱིས་ནེའུ་ལེ་བརྩིར་བ། ཞབས་གཉིས་གནོད་སྦྱིན་ནོར་བུ་སྐྱག་པ་གཉིས་མནན་པ། ཛམ་ལྷ་ལྗང་གུ་གཡས་མཆོག་སྦྱིན་གྱི་

༄༅ཞ  །ཤིང་ཏོག་དང་། གཡོན་ནེའུ་ལེ་འཛིན་པ། ལྷ་མོ་ནོར་རྒྱུན་མ་ཞལ་གཅིག་ཕྱག་གཉིས་གཡས་མཆོག་སྦྱིན་
དང་༑ གཡོན་གཏེར་བུམ་འབྲས་ཀྱི་སྙེ་མ་བཅས་བསྣམས་པ། དར་སྔོན་པོའི་ཤ་འགག དཀར་པོའི་སྟོད་གཡོགས། ཁ་དོག་སྣ་ཚོགས་པའི་སྨད་
གཡོགས་སོགས་རིན་པོ་ཆེའི་རྒྱན་གྱིས་བརྒྱན་ཞིང་ཞབས་རྡོ་རྗེའི་སྐྱིལ་ཀྲུང་གིས་བཞུགས་པ། ལྷ་མོ་དཔལ་ཆེན་མོ་སྐུ་མདོག་ལྗང་གུ། གཡས་ནོར་
བུའི་མཚན་པའི་པདྨ་དང༌། གཡོན་སྐྱབས་སྦྱིན་མཛད་པ། གཏེར་གྱི་བུམ་པ་དང་། པད་ཟླ་སེངྒེའི་གདན་ལ་འཁོར་གྲོགས་མོ་བརྒྱད་ཀྱི་བསྐོར་ནས་
བཞུགས་པ། མགོན་དཀར་ཡིད་བཞིན་ནོར་བུ་སྐུ་མདོག་གངས་རི་ལྟར་དཀར་བ་ཞལ་གཅིག་ཕྱག་དྲུག་པ། གཡས་གསུམ་གྱིས་གྲི་གུག་དང་ནོར་བུ་

ཌཱ་མ་རུ། གཡོན་གསུམ་ན་ཐོད་པ་ནོར་བུའི་གང་བ་དང་། རྩེ་གསུམ་ཞགས་པ་རྣམས་འཛིན་ཅིང་ཞབས་གཉིས་མཉམ་པའི་སྟབས་ཀྱི་བགེགས་རྒྱལ་གྱི་
སྟེང་དུ་འགྱིང་བ། ལྷ་ཆེན་ཚོགས་ཀྱི་བདག་པོ་སྐུ་མདོག་དཀར་པོ་གླང་པོ་ཆེའི་གདོང་པ་ཅན། ཕྱག་བཞིའི་དང་པོ་གཉིས་ཀྱི་ལ་ཕུག་དང་། དགྲ་
སྟྭ༑ གཉིས་པ་ཐོད་པ་ནོར་བུའི་གང་བ་དང་། རྩེ་གསུམ་འཛིན་པ། གསུས་ཁྱིམ་ཆེ་ཞིང་མིའུ་ཐུང་གི་གཟུགས་ཅན་ཟླ་ཚེས་ཀྱི་ཅོད་པན་དང་། རིན་པོ་
ཆེའི་རྒྱན་གྱིས་བརྒྱན་ཅིང་། དར་སྣ་ཚོགས་ཀྱི་ན་བཟའ་གསོལ་བ། བྱི་བ་སྔོན་པོའི་གདན་ལ་ཕྱེད་སྐྱིལ་གྱིས་བཞུགས་པ། ལྷ་མོ་དབྱུ་གུ་མཆེད་
གསུམ་སྐུ་མདོག་མཐིང་དམར་ལྗང་བ་ཞལ་གཅིག་ཕྱག་གཉིས། གཡས་ནོར་བུ་རིན་པོ་ཆེ་དང་། གཡོན་གཏེར་གྱི་བུམ་པ་རིན་ཆེན་འབར་བས་མཚན་

༄༅། །པ་པད་ཟླའི་གདན་སུམ་བསྒྲིགས་ཀྱི་སྟེང་དུ་ཞབས་གཡས་བསྐུམ་གཡོན་བརྐྱང་གིས་བཞུགས་པ་ཞི་འཛུམ་མཛེས་པའི་ལྷ་
མོའི་གཟུགས་ཅན། དར་གྱི་སྟོད་གཡོགས་དང་། ལྷབ་ལྷུབ་རིན་པོ་ཆེ་དང་རུས་པའི་རྒྱན་གྱིས་སྤྲས་པ། གནོད་སྦྱིན་ཆེན་པོ་ཨ་པ་ར་ཛི་ཏ་སྐུ་མདོག་
དཀར་པོ་ལྕགས་ཀྱུ་དང་བུམ་པ་འཛིན་པ། ཨཱརླ་རེ་མནྟ་སྐུ་མདོག་སེར་པོ་ཕྱག་ན་གསེར་གྱི་རལ་གྲི་དང་ནེའུ་ལེ་འཛིན་ཞིང་། རྟ་མཆོག་སྔོན་པོ་ལ་
ཆིབས་པ། ལྷ་སྨན་བཀྲ་ཤིས་ཚེ་རིང་མ་སྐུ་མདོག་དཀར་མོ། གཡས་རྡོ་རྗེ་དང་། མདའ་དར། གཡོན་ཚེ་བུམ་འཛིན་པ། དར་དང་རིན་པོ་ཆེའི་
རྒྱན་གྱིས་བརྒྱན་ཅིང་། སེང་གེ་དཀར་མོ་རྒྱན་ལྡན་གྱི་སྟེང་དུ་འགྱིངས་ཤིང་། འཁོར་སྨན་བཙུན་མཆེད་བཞིས་བསྐོར་བ། ཀླུ་རྒྱལ་ཆེན་པོ་ནོར་རྒྱས་

སྐུ་མདོག་དཀར་པོ་སྟོད་ལྷ་ཡི་རྣམ་པ་སྨད་སྦྲུལ་མཇུག་འཁྱིལ་པ་ཕྱག་གཉིས་ཐུགས་ཀར་ཐལ་མོ་སྦྱར་བའི་བར་དུ་གཏེར་བུམ་ནོར་བུའི་གང་བ་འཛིན་
ཅིང་། སྦྲུལ་མགོའི་གདེང་ཀ་བདུན་དང་ལྡན་པ། གཏེར་སྲུང་རྨ་རྒྱལ་སྤོམ་ར་སྐུ་མདོག་དཀར་པོ་དུང་ཁྲབ་དང་འཁོར་གསུམ་གསོལ་བ། གཡས་
མདུང་དར། གཡོན་ནོར་བུ་དབང་གི་རྒྱལ་པོ་ཐུགས་ཀར་བསྣམས་པ། ལྷ་རྟ་དཀར་པོ་ལ་ཞོན་པ། དེ་དག་གི་མཐའ་སྐོར་དང་བར་མཚམས་རྣམས་
སུ༑ རྩ་བརྒྱུད་ཀྱི་བླ་མ། ཡི་དམ་དཔའ་བོ་མཁའ་འགྲོ། ཆོས་སྐྱོང་ནོར་ལྷ་གཏེར་བདག་གི་ཚོགས་དཔག་ཏུ་མེད་པས་བསྐོར་བ་མངོན་སུམ་བཞིན་དུ་
བཞུགས་པར་གྱུར། དེ་ཐམས་ཅད་ཀྱང་སྐུ་མདོག་སེར་པོ་མདངས་དང་འོད་ཟེར་སེར་པོ་དཔག་ཏུ་མེད་པ་འཕྲོ་བའི་སྒོ་ནས་བདག་དང་སེམས་ཅན་

༄༅ །།ཐམས་ཅད་ཀྱི་ཚེ་དང་བསོད་ནམས། དཔལ་དང་འབྱོར་པ། དབང་ཕྱུག་དང་ཤེས་རབ། སྙན་གྲགས་དང་ཕྲིན་ལས་ལ་
སོགས་པ་ལེགས་པའི་ཡོན་ཏན་ཐམས་ཅད་གོང་ནས་གོང་དུ་འཕེལ་ཞིང་རྒྱས་པའི་ལས་མཛད་པའོ། །ཞེས་བརྗོད་ཅིང་བསམ་མོ། །གཉིས་པ་ཚོགས་བསགས་པ་
ལ་བསྡུས་པ་དང་། རྒྱས་པའོ། །དང་པོ་ནི། གང་གི་དྲིན་གྱི་བདེ་ཆེན་ཉིད། །སྐད་ཅིག་ཉིད་ལ་འཆར་བ་གང་། །བླ་མ་རིན་ཆེན་ལྟ་བུའི་སྐུ། །རྡོ་རྗེ་ཅན་
ཞབས་པད་ལ་འདུད། །སངས་རྒྱས་ཀུན་གྱི་རང་བཞིན་སྐུ། །སློབ་དཔོན་ལ་ནི་བདག་སྐྱབས་མཆི། །དང་པོ་མེ་ཏོག་ཕོག་པ་ཡི། །དཀྱིལ་འཁོར་ལྷ་
ཚོགས་རྣམས་ལ་འདུད། །རིན་ཆེན་རྡོ་རྗེ་འབར་བའི་མེ། །མཉམ་ཉིད་ཡེ་ཤེས་ངོ་བོ་ཉིད། །མཆོག་སྦྱིན་ཆེན་པོའི་ཕྱག་རྒྱ་ཅན། །ཕྱག་འཚལ་རིན

ཆེན་འབྱུང་ལྡན་ལ། །ༀ་གུ་རུ་རཏྣ་སཾ་བྷ་ཝ་མཎྜ་ལ་ས་པ་རི་ཝཱ་ར་ཨརྒྷཾ་སོགས་ནས་ཤབྡ་ཨཱཿ ཧཱུྃ། ཨོཾ་གུ་རུ་རཏྣ་སཾ་བྷ་ཝ་མ་ཧཱ་མཎྜ་ལ་ས་པ་རི་ཝཱ་ར་སརྦ་
ཨ་མྲྀ་ཏ་བོ་དྷི་ཙིཏྟ་ཨ་ཧོ་མ་ཧཱ་སུ་ཁ་ཨཱཿ ཧཱུཾ་གིས་མཆོད་ལ། དཀོན་མཆོག་གསུམ་ལ་བདག་སྐྱབས་མཆི། །སོགས་ལན་གསུམ་གྱི་མཐར། མཎྜལ། ཨོཾ་བཛྲ་
བྷ་མི་སོགས་ནས། མ་ཚང་བ་མེད་པ་དང་རང་གི་ལུས་ལོངས་སྤྱོད་དུས་གསུམ་དུ་བསགས་པའི་དགེ་བའི་རྩ་བ་ཐམས་ཅད་ཀྱང་ལྟོས་མེད་དུ་འབུལ་བར་
བགྱིའོ། །ཁྱད་པར་དུ་རང་གི་འདོད་པའི་ལོངས་སྤྱོད་ཀྱི་དངོས་པོ། དེ་དང་དེ། རེ་ལྟོས་མེད་པར་ཡང་དང་ཡང་དུ། དབུལ་བར་བགྱིའོ། །ཐུགས་རྗེས་འགྲོ་
བའི་དོན་དུ་བཞེས་སུ་གསོལ། བཞེས་ནས་བྱིན་གྱིས་བརླབ་ཏུ་གསོལ། དེ་ལྟ་བུ་ལན་གསུམ་མམ་ལྔ་ལ་སོགས་གྲངས་མང་དུ་འབུལ་ལོ། །བསྡུ་ན། མཎྜལ་གླིང་

༄༅། །།བཞི་རི་རབ་ཉི་ཟླ་ཟུང་གཅིག་ལྷ་མིའི་དཔལ་འབྱོར་ཕུན་སུམ་ཚོགས་པ་མ་ཚང་བ་མེད་པ་སོགས་ནས་གོང་བཞིན་ནོ། །ཚོགས་
བསགས་རྒྱས་པར་སྤྲོ་ན། པཎ་ཆེན་ནམ་མཁའ་དཔལ་བཟང་གི་ལམ་འབྲས་བླ་མཆོད་དང་། ལམ་ཟབ་པ་ཟབ་གང་རུང་ལ་སྦྱར་བའི་ཐོ་ཡིག་ལྟར་མཆོད་ཕྲེང་རྗེས་ལ་མཎྜལ་གྲངས་བསོགས་
དང་། ཡན་ལག་ཕྱི་མ་རྣམས་བྱའོ། །གསུམ་པ་གསོལ་གདབ་ནི། ཕྱོགས་བཅུ་དུས་གསུམ་གྱི་དེ་བཞིན་གཤེགས་པ་ཐམས་ཅད་ཀྱི་སྐུ་གསུང་ཐུགས་ཡོན་ཏན་ཕྲིན་
ལས་ཐམས་ཅད་ཀྱི་ངོ་བོར་གྱུར་པ། ཆོས་ཀྱི་རྗེ། ཆོས་ཀྱི་རྒྱལ་པོ། ཆོས་ཀྱི་དབང་ཕྱུག ཆོས་དམ་པའི་འབྱོར་པ་ཐམས་ཅད་ཀྱི་ཕུན་སུམ་ཚོགས་
ཤིང་༑ འཁོར་བ་དང་མྱ་ངན་ལས་འདས་པའི་དཔལ་དམ་པར་གྱུར་པ། བླ་མ་དམ་པའི་ཞབས་ཀྱི་པདྨོ་དྲི་མ་མེད་པ་ལ་གུས་པས་ཕྱག་འཚལ་ཞིང་

སྐྱབས་སུ་མཆིའོ། །སྐུ་གསུང་ཐུགས་ཡོན་ཏན་ཕྲིན་ལས་ཐམས་ཅད་ཀྱི་བདག་དང་སེམས་ཅན་ཐམས་ཅད་ལ་བྱིན་གྱིས་བརླབ་ཏུ་གསོལ། བདག་གི་
སྔོན་གྱི་ལས་ལས་བྱུང་བ་དང་། གནས་སྐབས་ཀྱི་རྐྱེན་ལས་གྱུར་པའི་མི་དང་མི་མ་ཡིན་པ་དང༌། འབྱུང་པོའི་གནོད་པ་དང༌། ཉེ་བར་འཚེ་བ་
དང་༑ བྱུར་དང་སྐལ་བ་ངན་པ་དང་། ཕྱི་དང་ནང་གི་བར་དུ་གཅོད་པ་ཐམས་ཅད་ཉེ་བར་ཞི་བར་བྱིན་གྱིས་བརླབ་ཏུ་གསོལ། ཚེ་དང་བསོད་ནམས་
དང་དཔལ་དང་འབྱོར་པ་དང་དབང་ཕྱུག་ཕུན་སུམ་ཚོགས་པ་བྱིན་གྱིས་བརླབ་ཏུ་གསོལ། འཇིག་རྟེན་གྱི་ཆོས་བརྒྱད་དང་མཚན་མའི་རྣམ་པར་གཡེང་བ་
ལ་སོགས་པ་སྲིད་པ་འཁོར་བར་འགྱུར་བའི་རྣམ་པར་རྟོག་པ་དང་། གཞན་གྱི་དོན་ལ་སྐྱོ་བ་དང་། རང་ཉིད་ཞི་བར་འདུན་པ་ལ་སོགས་པ་མྱ་ངན་ལས་

༄༅། །འདའ་བར་འགྱུར་བའི་རྣམ་པར་རྟོག་པ་གང་ལགས་པ་ཐམས་ཅད་མི་འབྱུང་བར་བྱིན་གྱིས་བརླབ་ཏུ་གསོལ། བདག་གི་
སེམས་ལས་སུ་རུང་བ་དང༌། བག་ཡོད་པ་དང་། དྲན་པ་དང་ཤེས་བཞིན་ཡང་དག་པ་དང་ལྡན་པར་བྱིན་གྱིས་བརླབ་ཏུ་གསོལ། བདག་གི་ཚུལ་
ཁྲིམས་ཀྱི་ཕུང་པོ་དང་། དམ་ཚིག་དང་སྡོམ་པའི་ཚོགས་རྣམ་པར་དག་ཅིང་། སྡིག་པ་དང་སྒྲིབ་པ་དང་ལྟུང་བ་དང་ཉེས་པའི་དྲི་མས་མི་གོས་པར་བྱིན་
གྱིས་བརླབ་ཏུ་གསོལ། དད་པ་དང་སྙིང་རྗེ་དང་ཤེས་རབ་ཕུན་སུམ་ཚོགས་པ་དང་ལྡན་ཞིང་། བྱང་ཆུབ་ཀྱི་སེམས་གཉིས་ཟུང་དུ་ཆུད་ནས་ལུང་དང་
ཝ། མངོན་པར་རྟོགས་པས་བསྡུས་པའི་ཆོས་ཀྱི་སྣང་བ་དམ་པ་དང་། རྟོགས་པ་དགེ་བ་ཁྱད་པར་ཅན་རྒྱུད་ལ་སྐྱེ་བར་བྱིན་གྱིས་བརླབ་ཏུ་གསོལ། གང་གི་

ཚེ་བདག་འཆི་བའི་དུས་བྱེད་པར་འགྱུར་བ་དེའི་ཚེ། ཚེ་འདི་དང་འཇིག་རྟེན་འདི་ལ་མངོན་པར་ཞེན་པ་དང་བྲལ་ཞིང་། ལུས་དང་སེམས་ལ་ཟུག་རྔུ་
དང་༑ སྡུག་བསྔལ་ཅུང་ཟད་ཙམ་ཡང་མི་འབྱུང་བར་དགའ་བ་དང་སྤྲོ་བ་དང་ཡིད་གསལ་བ་མཆོག་དང་ལྡན་ཞིང་། ཏིང་ངེ་འཛིན་དམ་པ་རྒྱུད་ལ་སྐྱེས་
ནས༑ བླ་མ་དང་དཀྱིལ་འཁོར་གྱི་ལྷ་ཚོགས་རྣམས་དང་། དཔའ་བོ་དང་རྣལ་འབྱོར་མའི་ཚོགས་ཡང་དག་པར་མཐོང་ཞིང་། དེ་དག་གི་རྣམ་པར་
འཕྲུལ་པ་བསམ་གྱིས་མི་ཁྱབ་པ་དང་བཅས་པས་བསུས་ཏེ། བར་དོའི་འཇིགས་སྐྲག་ཐམས་ཅད་དང་བྲལ་ཞིང་། བདུད་དང་གཤིན་རྗེའི་སྤྱོད་ཡུལ་
ཐམས་ཅད་ལས་ཤིན་ཏུ་འདས་ནས་རིག་པ་འཛིན་པ་དང་མཁའ་ལ་སྤྱོད་པ་ལ་སོགས་པའི་གོ་འཕང་མཆོག་ཏུ་སྐྱེ་བར་བྱིན་གྱིས་བརླབ་ཏུ་གསོལ། སྐྱེ་བ་

༄༅།། །དང་སྲིད་པ་ཐམས་ཅད་དུ་འཇིག་རྟེན་དང་འཇིག་རྟེན་ལས་འདས་པའི་རྒུད་པ་ཐམས་ཅད་དང་བྲལ་ཞིང་། སྲིད་པ་དང་ཞི་
བའི་འབྱོར་པ་ཕུན་སུམ་ཚོགས་པ་ཐོབ་སྟེ། ཕྱོགས་བཅུའི་དེ་བཞིན་གཤེགས་པ་ཐམས་ཅད་ཀྱི་གསུང་རབ་རྒྱ་མཚོའི་ཚོགས་ཡང་དག་པར་གཟུང་
ནས༑ ཆོས་ཀྱིས་ཕོངས་པའི་སེམས་ཅན་ཐམས་ཅད་ལ་ཆོས་ཀྱི་སྦྱིན་པ་རྒྱ་ཆེན་པོ་གཏོང་ཞིང་། སངས་རྒྱས་ཀྱི་ཞིང་ཡོངས་སུ་དག་པ་དང་། སེམས་
ཅན་ཐམས་ཅད་ཡོངས་སུ་སྨིན་པར་བྱས་ནས། དངོས་པོ་ཐམས་ཅད་ཀྱིས་བླ་མ་དམ་པ་མཉེས་པར་བྱས་ཏེ། ས་དང་ལམ་ཐམས་ཅད་བདེ་བླག་ཏུ་
བགྲོད་ནས་སྐུ་བཞི་ཡེ་ཤེས་ལྔ་དང་ལྡན་པ་རྒྱལ་བ་རྡོ་རྗེ་འཆང་ཆེན་པོའི་གོ་འཕང་ཚེ་འདི་ཉིད་ལ་ཐོབ་པར་བྱིན་གྱིས་བརླབ་ཏུ་གསོལ། ཞེས་སྙིང་ཐག་པ་ནས་

གསོལ་བ་གདབ་བོ། །ཀུན་མཁྱེན་གྱི་མཛད་པའི་བསྟོད་པ་སོགས་འདོན། བཞི་པ་ཕྲུ་གཡང་བསྡུ་བ་ནི། སྤོས་རོལ་དང་དབྱངས་ཀྱི་འགྱུར་བ་སྙན་པོས། ཀྱི། དང་པོ་གཡང་
ལེན་གར་སྲིད་ན། །སྔོན་གྱི་བསྐལ་པའི་དང་པོ་ལ། །ཁ་བ་ཅན་གྱི་རྒྱལ་ཁམས་སུ། །སྤྱན་རས་གཟིགས་ཀྱི་སྤྲུལ་པ་ལས། །སྤྲེའུ་བྱང་ཆུབ་སེམས་
དཔའ་བྱུང་། །ཇོ་མོ་སྒྲོལ་མའི་སྤྲུལ་པ་ལས། །བྲག་སྲིན་ནག་མོ་བྱ་བ་བྱུང་། །དེ་གཉིས་ཐབས་ཤེས་འཕྲད་པ་ལས། །གདོང་དམར་མི་རྣམས་
ཐམས་ཅད་བྱུང་། །མི་རྣམས་ཕོངས་པས་མནར་བ་ལས། །སྤྲེའུའི་རྒྱལ་པོ་ཡར་གཤེགས་ཏེ། །པོ་ཏཱ་ལ་ཡི་རྩེ་མོ་ན། །སྤྱན་རས་གཟིགས་དབང་
བཞུགས་པ་ལ། །སྤྲེའུའི་རྒྱལ་པོས་འདི་སྐད་ཞུས། །ཀྱེ་མ་ལས་ཀྱི་འབྲས་བུ་སྨིན། །དབོན་སྲས་མང་པོ་འཕེལ་བ་ན། །དྲན་པ་གསལ་བ་ལྷ་དང་

༄༅།  །འདྲ། །གདུག་རྩུབ་ཆེ་བ་ལྷ་མིན་འདྲ། །གོས་མེད་གཅེར་བུ་དུད་འགྲོ་འདྲ། །བཀྲེས་སྐོམ་སྡུག་བསྔལ་ཡི་དྭགས་
འདྲ། །ཤིན་ཏུ་སྡུག་བསྔལ་དམྱལ་བ་འདྲ། །རིགས་དྲུག་སྡུག་བསྔལ་ངད་པ་ཚ། །འདི་ལ་ལས་ཐབས་ཅི་ཞིག་བྱ། །དེ་སྐད་ཞུས་པས་བཀའ་སྩལ་
པ༑ །སྤྲེའུའི་རྒྱལ་པོ་ལེགས་པར་ཉོན། །ཁྱེད་ཀྱི་བུ་དང་ཚ་བོ་རྣམས། །གདོང་དམར་སྲིན་པོ་ཡིན་ཟེར་ཏེ། །ཁ་བ་ཅན་གྱི་ཞིང་ཁམས་སུ། །བྱིན་
གྱིས་བརླབས་པའི་སྤྲུལ་པ་ཡིན། །ཟས་ལ་འབྲས་བུ་སྣ་ཚོགས་ཟོ། །སྐོམ་དུ་འབྱུང་བ་ཆུ་ལ་འཐུང་། །གོས་སུ་ལྷ་ཡི་ན་བཟའ་གཏོད། །སྐབས་སུ་
གཡང་འགུགས་གཡང་ལེན་བྱ། །སྤྱན་རས་གཟིགས་ཀྱི་དེ་སྐད་གསུངས། །དེ་ནས་སྤྲེའུའི་རྒྱལ་པོ་དེས། །སྔགས་འཆང་རྒྱལ་པོ་སྤྱན་དྲངས་

ནས༑ །ལྷ་གཞི་དཀར་པོའི་གདན་སྟེང་དུ། །དཀོན་མཆོག་མཆོད་པ་རྒྱ་ཆེན་བཤམས། །རྒོད་སྒྲོ་མདའ་དར་དཀར་པོ་ལ། །དངུལ་དཀར་མེ་ལོང་
བཏགས་པས་གཡབ། །ཁུ་ཡེ་བརྗོད་ཅིང་འོ་འདོད་བོས། །ཐུགས་རྗེ་ཆེན་པོའི་བྱིན་རླབས་དང་། །སྔགས་འཆང་དག་གི་སྨྲེ་སྔགས་དང་། །དབུ་ནག་
བོད་ཀྱི་བསོད་ནམས་ལས། །འོད་ཟེར་སྣ་ལྔ་སྟེང་དུ་འཕྲོས། །ཚངས་པ་དུང་ཐོད་དཀར་པོར་ཕོག །ལྷ་ཡི་ལོངས་སྤྱོད་ལྡན་པ་ལས། །འོད་རླུང་
དཀར་པོ་གཅིག་ཏུ་སྤྲུལ། །ལྷ་ཡི་ལོངས་སྤྱོད་བོད་དུ་འོང་། །བོད་ལྷ་ཁམས་འདྲ་བ་དེ་ནས་སྲིད། །འོད་ཟེར་འོག་ཏུ་འཕྲོས་པ་ལས། །ཀླུ་རྒྱལ་
གཙུག་ན་རིན་ཆེན་ཕོག །ཀླུ་ཡི་ལོངས་སྤྱོད་འཕན་པོ་ལས། །ཀླུ་ཡི་ལོངས་སྤྱོད་བོད་དུ་འོང་། །བོད་ཀླུ་ལས་གྲོལ་བ་དེ་ལས་སྲིད། །འོད་ཟེར་བར་

༄༅། །སྣང་ཁམས་སུ་འཕྲོས། །གཉེན་གྱི་རྒྱལ་པོ་ཆེན་པོར་ཕོག །གཉེན་གྱི་ལོངས་སྤྱོད་བོད་དུ་འོང་། །བོད་འགྲེལ་ཐབས་
གཉན་པ་དེ་ནས་སྲིད། །འོད་ཟེར་ཤར་ཕྱོགས་གླིང་དུ་འཕྲོས། །ཡུལ་འཁོར་སྲུང་གི་རྒྱལ་པོ་ལ། །ལོངས་སྤྱོད་ལྡན་ཞིང་སྐྱེ་བ་བཟང་། །ཤར་ཕྱོགས་
གཡང་རྣམས་བོད་དུ་འོང་། །བོད་སྐྱེ་བ་བཟང་བ་དེ་ནས་སྲིད། །འོད་ཟེར་ལྷོ་ཕྱོགས་གླིང་དུ་འཕྲོས། །འཕགས་སྐྱེས་པོ་ཡི་རྒྱལ་པོ་ལ། །ལོངས་སྤྱོད་
ལྡན་ཞིང་དཀོར་ནོར་ཕྱུག །ལྷོ་ཕྱོགས་གཡང་རྣམས་བོད་དུ་འོང་། །བོད་དཀོར་ནོར་ཕྱུགས་པ་དེ །འོད་ཟེར་ནུབ་ཕྱོགས་གླིང་དུ་འཕྲོས། །སྤྱན་མི་
བཟང་གི་རྒྱལ་པོ་ལ། །ལོངས་སྤྱོད་ལྡན་ཞིང་མི་འཕེལ་ཆེ། །ནུབ་ཕྱོགས་གཡང་རྣམས །བོད་མི་འཕེལ་ཆེ་བ་དེ་ནས་སྲིད། །འོད་ཟེར་བྱང་གི་

ཕྱོགས་སུ་འཕྲོས། །རྣམ་ཐོས་སྲས་ཀྱི་རྒྱལ་པོ་ལ། །ལོངས་སྤྱོད་ལྡན་ཞིང་སྐུ་ཚེ་རིང་། །བྱང་ཕྱོགས་གཡང་རྣམས༴ །བོད་སྐུ་ཚེ་རིང་བ་དེ
འོད་ཟེར་ཕྱོགས་བཅུའི་ནོར་ལྷ་ཀུན་ལ་ཕོག །དེ་རྣམས་ལོངས་སྤྱོད་ལྡན་ཞིང་ནོར་གཡང་འཕེལ། །བོད་ནོར་གཡང་འཕེལ་བ་དེ་ནས་སྲིད། །འོད་ཟེར་
རྒྱ་གར་ཡུལ་དུ༔ །རྒྱ་གར་ཆོས་རྣམས །བོད་ཆོས་ལ་དགའ་བ་དེ་ནས་སྲིད། །འོད་ཟེར་ཏ་ཟིག་ཡུལ་དུ་འཕྲོས། །ཏ་ཟིག་ནོར་རྣམས་བོད །
བོད་དཀོར་ནོར་ཕྱུག་པ༴ །འོད་ཟེར་རྒྱ་ནག་ཡུལ་དུ༴ །རྒྱ་ཡི་ཇ་དར༴ །བོད་དཀོར་ནོར་ཕྱུག་པ །འོད་ཟེར་རྒྱ་ནག་ཡུལ་དུ༴ །རྒྱ་ཡི་ཇ་དར
བོད་ཇ་དར་འཕེལ་བ་དེ་ནས་སྲིད། །འོད་ཟེར་ཧོར་གྱི་ཡུལ་དུ་འཕྲོས། །ཧོར་གྱི་རྟ་གཡང་བོད་དུ་འོང་། །བོད་རྟ་དྲེལ་འཕེལ་བ༴ །འོད་ཟེར་བོད་ཀྱི་

༄༅། །།ཡུལ་དུ་འཕྲོས། །མི་དང་གཡང་གཉིས་ཀྱི་ལི་ལི། །ཕྱྭ་དང་གཡང་གཉིས་སྒ་ར་ར། །ལོངས་སྤྱོད་སྣ་ཚོགས་དེ་ལས་
ཚོགས༑ །སྔོན་གྱི་བཟང་འཕྲོ་དཔལ་བཞིན་དུ། །དར་དཀར་གཡབ་ཅིང་འདིར་འབོད་ན། །དེ་རིང་ཁུ་ཡེ་ཕྱྭ་གཡང་ལེན། །ཅེས་སྔོན་བྱུང་གི་གླེང་གཞིས་
མཚམས་སྦྱར་ནས་གཡང་འགུགས་དངོས་ནི། བསང་ཤིང་གི་དུད་པ་དང་དཀར་མངར་རིན་ཆེན་འབྲུ་སྨན་ཇ་ཆང་ཟས་སྣའི་ཕུད་སོགས་ཀྱིས་མཆོད་ཅིང་། ཨོཾ་ཨཱཿ ཧཱུྃ། ཕྱོགས་
བཅུའི་འཇིག་རྟེན་ཁམས་བཞུགས་པའི། །དཀོན་མཆོག་རྣམ་གསུམ་ཐུགས་རྗེའི་གཏེར། །རྩ་བརྒྱུད་བླ་མ་བྱིན་རླབས་ཅན། །ཡི་དམ་ཞི་ཁྲོ་དངོས་
གྲུབ་མཛོད། །མཁའ་འགྲོ་ཆོས་སྐྱོང་ཕྲིན་ལས་བདག །ཁྱད་པར་མཚན་ཙམ་འཛིན་པས་ཀྱང་། །རྒུད་ཅིང་ཕོངས་པ་ཀུན་བསལ་ནས། །འདོད་རྒུའི་

ལོངས་སྤྱོད་སྩོལ་མཛད་པའི། །བྱང་ཆུབ་སེམས་དཔའ་རིན་ཆེན་མང་། །རྣམ་མང་ཐོས་སྲས་རྟ་བདག་བརྒྱད། །རྨུགས་འཛིན་དབང་པོ་ནོར་རྒྱུན་
མ༑ །ཡབ་ཡུམ་འཁོར་དང་བཅས་པ་དང་། །གཡང་གི་ལྷ་མོ་དཔལ་ཆེན་མོ། །འཁོར་གྱི་གྲོགས་མོ་བརྒྱད་དང་བཅས། །ཨ་པར་ཛཱི་ཏ་ཚོགས་ཀྱི་
བདག །རེ་མནྟ་སོགས་གནོད་སྦྱིན་དང་། །ནོར་ལྷ་གཏེར་བདག་བྱེ་བའི་ཚོགས། །གཙང་རིས་དཔལ་མགོན་དམ་ཚིག་ཅན། །ལྷན་ཅིག་སྐྱེས་དང་
འགོ་བའི་ལྷ། །མདོར་ན་དཀར་ཕྱོགས་སྐྱོང་བའི་སྡེ། །སྤྲུལ་དང་ཡང་སྤྲུལ་བཅས་པ་ལ། །ཕྱག་འཚལ་བསྟོད་ཅིང་གསོལ་བ་འདེབས། །དངོས་
འབྱོར་ཡིད་སྤྲུལ་མཆོད་པ་འབུལ། །སྨན་ཤིང་སྤོས་ཀྱི་དུད་པས་མཆོད། །ཟས་མཆོག་ཕྱེ་མར་འབྲུ་སྣས་མཆོད། །རིན་ཆེན་དར་ཟབ་རྒྱན་གྱིས་

༄༅། །མཆོད། །དཀར་གསུམ་གཙང་མའི་ཕུད་ཀྱིས་མཆོད། །མངར་གསུམ་དྭང་མའི་བཅུད་ཀྱིས་མཆོད། །ཇ་ཆང་འདོད་
ཡོན་སྐྱེམས་ཀྱིས་མཆོད། །བདག་ཅག་སྙིགས་མ་ལྔ་ཡི་འགྲོ། །དབུལ་ཞིང་ཕོངས་པས་ཉམས་ཐག་ཚེ། །མོས་གུས་གདུང་བས་གསོལ་འདེབས་
ན༑ །སྔོན་གྱི་དམ་བཅའ་མ་གཡེལ་བ། །ཐུགས་རྗེ་ཐུགས་དམ་ཤུགས་བསྐྱེད་ལ། །ཕྲུ་གཡང་འགུགས་པའི་ཕྲིན་ལས་མཛོད། །མདའ་དར་གཡབ་ཅིང་༔
༈ ཀྱི། སྟེང་ཕྱོགས་ལྷ་ཁམས་རྣམས་ཀྱི་གཡང་། །དེ་རིང་ཁུ་ཡེ་ཕྱྭ་གཡང་ཁུག །བར་སྣང་གཉེན་གྱི་རྒྱལ་པོའི་གཡང་། །དེ་རིང་ཁུ་ཡེ༴ །ས་
འོག་ཀླུ་ཡི་རྒྱལ་པོའི་གཡང་། །དེ་རིང་ཁུ་ཡེ༴ །ཤར་ཕྱོགས་ཡུལ་འཁོར་སྲུང་གི་གཡང་། །དེ་རིང་ཁུ་ཡེ༴ །ལྷོ་ཕྱོགས་འཕགས་སྐྱེས་པོ་ཡི་

གཡང་༑ །དེ་རིང་ཁུ་ཡེ །ནུབ་ཕྱོགས་སྤྱན་མི་བཟང་གི་གཡང་། །དེ་རིང་ཁུ་ཡེ༴ །བྱང་ཕྱོགས་རྣམ་ཐོས་སྲས་ཀྱི་གཡང་། །དེ་རིང་ཁུ་ཡེ༴ །
ཕྱོགས་སྐྱོང་ནོར་ལྷ་རྣམས་ཀྱི་གཡང་། །དེ་རིང་ཁུ་ཡེ༴ །ལྷ་འདྲེ་མཐུ་རྩལ་ཅན་གྱི་གཡང་། །དེ་རིང་ཁུ་ཡེ །རྒྱ་གར་རྒྱལ་པོའི་ཆོས་གཡང་དེ། །
དེ་རིང་ཁུ་ཡེ༴ །རྒྱ་ནག་རྒྱལ་པོའི་ཇ་དར་གཡང་། །དེ་རིང་ཁུ་ཡེ༴ །ཏ་ཟིག་རྒྱལ་པོའི་ནོར་གཡང་དེ། །དེ་རིང་ཁུ་ཡེ༴ །གེ་སར་རྒྱལ་པོའི་དམག་
གཡང་དེ། །དེ་རིང་ཁུ་ཡེ །བལ་པོའི་སྐྱེ་བཞིན་ལེགས་གཡང་དེ། །དེ་རིང་ཁུ་ཡེ༴ །སོག་པོའི་མདའ་རྩལ་ཆེ་བའི་གཡང་། །དེ་རིང་ཁུ་ཡེ །
དགུང་སྔོན་མཐོན་པོའི་ཕ་གཡང་དེ། །དེ་རིང་ཁུ་ཡེ །དྭོག་མོ་ས་ཡི་མ་གཡང་དེ། །དེ་རིང་ཁུ་ཡེ །ཉི་ཟླ་སྐར་གསུམ་བཀྲ་གཡང་དེ། །དེ་རིང་

༄༅། །ཁུ་ཡེ༴ །འཇའ་ཚོན་སྣ་ལྔའི་བཀྲག་གཡང་དེ། །དེ་རིང་ཁུ་ཡེ༴ །ལྷོ་སྤྲིན་སྨུགས་པོའི་ཕྱུག་གཡང་དེ། །དེ་རིང་ཁུ་
ཡེ །རི་རབ་ལྷུན་པོའི་བརྟན་གཡང་དེ། །དེ་རིང་ཁུ་ཡེ༴ །གླིང་ཆེན་བཞི་ཡི་བཀོད་གཡང་དེ། །དེ་རིང་ཁུ་ཡེ །གླིང་ཕྲན་བརྒྱད་ཀྱི་འཁོར་
གཡང་དེ། །དེ་རིང་ཁུ་ཡེ༴ །རི་ཕྲན་རྣམས་ཀྱི་བཙུན་གཡང་དེ། །དེ་རིང་ཁུ་ཡེ༴ །རྒྱ་མཚོ་ཆེན་པོའི་ཟབ་གཡང་དེ། །དེ་རིང་ཁུ་ཡེ །དཔག་
བསམ་ཤིང་གི་ལོ་གཡང་དེ། །དེ་རིང་ཁུ་ཡེ །རྩི་ཤིང་ནགས་ཚལ་འཕན་གཡང་དེ། །དེ་རིང་ཁུ་ཡེ །ཕྱུག་པོ་རྣམས་ཀྱི་ཕྱུག་གཡང་དེ། །དེ་
རིང་ཁུ་ཡེ །འཕན་པོ་རྣམས་ཀྱི་འཕན་གཡང་དེ། །དེ་རིང་ཁུ་ཡེ །བཙན་པོ་རྣམས་ཀྱི་བཙན་གཡང་དེ། །དེ་རིང་ཁུ་ཡེ༴ །གཉན་པོ་རྣམས་ཀྱི་

གཉན་གཡང་དེ། །དེ་རིང་ཁུ་ཡེ༴ །འཆི་མེད་རྡོ་རྗེའི་ཚེ་གཡང་དེ། །དེ་རིང་ཁུ་ཡེ༴ །རྒྱལ་བ་རྣམས་ཀྱི་ཐུགས་རྗེའི་གཡང་། །དེ་རིང་ཁུ་ཡི་ཕྱྭ
གཡང་ཁུག །ཁུ་ཡེ་ཕྲུ་ཁུག་གཡང་ཁུག་ལ། །གཡང་ལེན་ཕུད་ཀྱིས་ནོར་ལྷ་མཆོད། །གཡང་ལེན་ཕུད་ཀྱིས་ཕྱུགས་ལྷ་མཆོད། །གཡང་ལེན་ཕུད་
ཀྱིས་ཁྱིམ་ལྷ་མཆོད། །གཡང་ལེན་ཕུད་ཀྱིས་ཚེ་ལྷ་མཆོད། །འཆི་མེད་ཚེ་དང་འཛད་མེད་ནོར། །དཔལ་འབྱོར་ལོངས་སྤྱོད་ཕྲུ་གཡང་ཁུག །རི་ལྟར་
སྤུངས་ཤིང་མཚོ་ལྟར་བསྐྱིལ། །བདེ་སྐྱིད་བཀྲ་ཤིས་དངོས་གྲུབ་སྩོལ། །རང་གི་ཐུགས་ཀ་ནས་འོད་ཟེར་འཕྲོས། མདུན་བསྐྱེད་ཀྱི་ཐུགས་རྒྱུད་
བསྐུལ༑ དེ་རྣམས་ཀྱི་ཐུགས་ཀ་ནས་འོད་ཟེར་ལྕགས་ཀྱུའི་དབྱིབས་ཅན་གྲངས་མེད་པ་འཕྲོས་པས། སྲིད་ཞིའི་ཚེ་བསོད་དཔལ་འབྱོར་ཕྱུ་གཡང་

༄༅།  །ལོངས་སྤྱོད་བརྟན་གཡོའི་དྭང་བཅུད་ཐམས་ཅད་བཀྲཤིས་རྫས་རྟགས་རྒྱལ་སྲིད་བདུན་དང་འཇའ་ཟེར་ཐིག་ལེའི་རྣམ་པར་
སྤྱན་དྲངས། མདུན་གྱི་རྟེན་རྫས་རྣམས་ལ་ཐིམ་པས་འདོད་རྒུ་ཐམས་ཅད་ཡིད་བཞིན་དུ་སྩོལ་བར་གྱུར་པར་བསམས་ལ། ལྔ་པ་སྔགས་བཟླ་བ་ནི། གོང་གི་
བསྐྱེད་ཆོག་དང་མཐུན་པར་སྔགས་བཟླ་བར་བྱ་སྟེ། ཨོཾ་ཨཱཿ གུ་རུ་རཏྣ་སཾ་བྷ་ཝ་སརྦ་སིདྡྷིཧཱུྃ། བླ་མ་རིན་འབྱུང་གི་སྔགས་དང་། ཨོཾ་ན་མཿ སརྦ་ཏ་ཐཱ་ག་ཏ་བྷྱོཿ བི་ཤྭ་
མུ་ཁེ་བྷྱཿ སརྦ་ཐ་ཁཾ་ཨུཏྤ་ཏེ་སྤ་ར་ཎ་ཨི་མཾ་ག་ག་ན་ཁཾ་སྭཱཧཱ། ཞེས་ནམ་མཁའ་མཛོད་ཀྱི་སྔགས་དང་། ཨོཾ་བཻ་྅ཤྲ་ཝ་ཎཱ་ཡེ་སྭཱ་ཧཱ། ཞེས་རྣམ་སྲས་དང་། ཨོཾ་
པདྨ་ཀྲོ་དྷ་ཨརྻ་ཛམྦྷ་ལ་ཧྲི་དཱ་ཡ་ཧཱུྃ་ཕཊ། ཛམ་དཀར་དང་། ཨོཾ་ཛམྦྷ་ལ་ཛ་ལེནྡྲ་ཡ་སྭཱ་ཧཱ། ཛམ་སེར་ནག་ལྗང་གསུམ་ཐུན་མོང་དང་། ཨོཾ་ཛམྦྷ་ལ་ཛ་ལེནྡྲ་ཡ་དྷ་ན་

མེ་དྷི་ཧྲཱིཿ སྭཱ་ཧཱ། ཛམ་དམར་དང་། ཨོཾ་བ་སུ་དྷ་རི་ཎི་སྭཱ་ཧཱ། ནོར་རྒྱུན་མ་དང་། ཨོཾ་ཀ་མ་ལ་བཱ་སི་ནི། ཀ་མ་ལེ་མ་ཧཱ་ལཀྵྨིར་ཛྱཾ་མེ། བ་སུ་ནཱ་ནཱ་ཁ་དྷེ་
སརྦ་སིདྡྷི་དེ་ཧྲི་དེ་ཧི་བར་དེ་སྭཱ་ཧཱ། དཔལ་ཆེན་མོས་དང་། གུ་རུ་མ་ཧཱ་ཀཱ་ལ་ཧ་རི་ནི་ས་ཾསིདྡྷི་ཛ༔ མགོན་དཀར་དང་། ཨོཾ་བྷྲཱུྃ་ག་ཎ་པ་ཏི་ཡེ་སྭཱ་ཧཱ། ཚོགས་
བདག་དང་། ཨོ་ཨི་ལི་ཀི་ལི་སི་ལི་ཀི་ཀི་ལི་སྭཱ་ཧཱ། ཨོཾ་ཨ་ན་ལེ་ཀུཎྜ་ལི་གྲྀཧྣ་བིནྟྃ་པི་ཤཱ་ཙི་ན་ཡེ་སྭཱ་ཧཱ། ཨོཾ་ན་མ་ཤུཀྵ་ཎ་བ་སུ་མུ་ཁཾ་མ་ཧཱ་པི་ཤ་ཙི་ན་ཡེ་
སྭཱ་ཧཱ། ཞེས་དབྱུག་གུ་ལྷ་མོ་མཆེད་གསུམ་དང་། ཨོ་ཨ་པ་ར་ཛཱི་ཏ་རཏྣ་སརྦ་སིདྡྷི་ཧཱུཾ། ཞེས་ཨ་པ་ར་ཛི་ཏ་དང་། ཨོཾ་ཨརླ་རེ་མནྟ་ཡེ་སྭཱ་ཧཱ། ཞེས་རེ་མནྟཱ
དང་༑ བཾ་ཧ་རི་ནི་ས་བཛྲ་པྲ་མོ་ཧ་ཙིཏྟ་ཧྲིཾ་ཧྲིྃ་ཛ་ཛ༔ ཞེས་ཚེ་རིང་མཆེད་ལྔ་དང་། ཨོཾ་བ་སུ་ཀི་མཾ་སྭཱ་ཧཱ། ཞེས་ཀླུ་ནོར་རྒྱས་དང་། ཨོ་ཀུ་མ་ར་ཕུ་ཏྲི་སརྦ་སིདྡྷི་

༄༅། །སིདྡྷི་ཧཱུཾ་སྭཱ་ཧཱ། ཞེས་སྤོམ་ར་དང་། ཏདྱ་ཐཱ། ཧི་ལི་མ་ཎི་བྷ་དྲ། ཧི་ལི་ཧི་ལི། མ་ཎི་བྷ་དྲ། ཀི་ལི་མ་ཎི་བྷ་དྲ། ཀི་ལི་ཀི་
ལི་མ་ཎི་བྷ་དྲ། ཀུ་རུ་མ་ཎི་བྷ་དྲ། ཀུ་རུ་ཀུ་རུ་མ་ཎི་བྷ་དྲ། ཏུ་རུ་མ་ཎི་བྷ་དྲ། ཏུ་རུ་ཏུ་རུ་མ་ཎི་བྷ་དྲ། ཙི་ལི་མ་ཎི་བྷ་དྲ། ཙི་ལི་ཙི་ལི་མ་ཎི་བྷ་དྲ། སུ་
རུ་མ་ཎི་བྷ་དྲ། སུ་རུ་སུ་རུ་མ་ཎི་བྷ་དྲ། ཙུ་རུ་མ་ཎི་བྷ་དྲ། ཙུ་རུ་ཙུ་རུ་མ་ཎི་བྷ་དྲ། ཨོ་ཨེ་བྱེ་ཧི་ཏིཥྛ་ཏིཥྛ། སརྠ་ཨརྦ་མེ་སཱ་དྷ་ཡ། ཏདྱ་ཐཱ། སུདྷ་
ནི༑ སུ་ར་ཎི། སུ་མ་ཏི། སུ་སུ་ཥེ། ཧི་ལི་མི་ལི་སྭཱ་ཧཱ། ཞེས་ནོར་ལྷ་སྤྱིའི་སྔགས་རྣམས་ཅི་ནུས་བཟླས། གྲངས་བསོགས་ནས་གཡང་འབོད་གཞུང་ལྟར་
དང་༑ མཆོད་པ་ཞལ་གསོ། ཨོཾ་ཨཱཿ ཧཱུྃ། ཕྱོགས་བཅུའི་འཇིག་རྟེན་སོགས་ནས། འདི་ཡན་བསྐྱར་ཞིང་སྔགས་བཟླ་བ་སྤེལ། དྲུག་པ་གཡང་ལེན་ནི། ཀྱི། མཐོ་བ་

སྲིད་གསུམ་ཡར་རྩེ་ནས། །རླུང་གི་རྒྱ་གྲམ་ཡན་བར་གྱི། །ཁམས་ལྔའི་ནུས་བཅུད་ཚེ་དཔལ་གཡང་། །དེང་འདིར་ཁུ་ཡེ་ཕྲུ་གཡང་ལེན། །ཕྱོགས་
བཅུ་དག་པའི་ཞིང་ཁམས་དང། །འཛམ་གླིང་རྔ་ཡབ་གཞན་གསུམ་ནས། །དམ་པ་ཆོས་ཀྱི་ཆབ་སྲིད་དེ། །དེང་འདིར་ཁུ་ཡེ་ཕྱྭ་གཡང་ལེན། །ལྷ་
གནས་སུམ་ཅུ་རྩ་གསུམ་དང་། །ལུས་འཕགས་ལུས་དང་འཕགས་པ་ནས། །མཐོ་རིས་སྙན་གྲགས་རྒྱལ་སྲིད་དེ། །དེང་འདིར་ཁུ་ཡེ་ཕྱུ་གཡང་
ལེན༑ །གནོད་སྦྱིན་གྲོང་ཁྱེར་ཁང་བཟང་དང་། །བ་ལང་སྤྱོད་གླིང་གཡོ་ལམ་ནས། །བ་ཕྱུགས་ནོར་མཛོད་རྨ་གཡང་དེ། །དེང་འདིར་ཁུ་ཡེ །
མཐོ་རིས་ནམ་མཁའི་གནས་རྣམས་དང་། །སྒྲ་མི་སྙན་གཉིས་དེའི་ཟླ་ནས། །འཆི་མེད་ཚེ་ཡི་སྲོག་གཡང་དེ། །དེང་འདིར་ཁུ་ཡེ །བསམ་གཏན་

༄༅།   །བཞི་གནས་མན་ཆད་དང་། །ས་འོག་ལྟོ་འཕྱེའི་གནས་ཡན་གྱི། །བདེ་སྐྱིད་བཀྲ་ཤིས་ཕུན་ཚོགས་དེ། །དེང་འདིར་ཁུ་ཡེ་
ཕྲུ་གཡང་ལེན། ཀྱི། ཕྱོགས་བཅུ་དུས་གསུམ་བྱོན་པ་ཡི། །དཀོན་མཆོག་རིན་ཆེན་རྣམ་གསུམ་དང་། །རྩ་བརྒྱུད་བླ་མའི་བྱིན་རླབས་དེ། །དེང་
འདིར་ཁུ་ཡེ༴ །ཐེག་པ་རིམ་དགུ་རྒྱུད་སྡེ་བཞི། །ཡི་དམ་དཀྱིལ་འཁོར་ལྷ་ཚོགས་ཀྱི། །མཆོག་དང་ཐུན་མོང་དངོས་གྲུབ་དེ། །དེང་འདིར་ཁུ༴
གནས་གསུམ་དཔའ་བོ་མཁའ་འགྲོ་དང་། །ཆོས་སྲུང་དམ་ཅན་རྒྱ་མཚོའི་སྡེར། །གང་བཅོལ་གཡེལ་མེད་ཕྲིན་ལས་དེ། །དེང་འདིར་ཁུ་ཡེ །
གནོད་སྦྱིན་དབུལ་སེལ་ནོར་སྐྱོང་དང་། །མི་ཟད་འདོད་དགུ་དབང་རྣམས་ཀྱི། །དགོས་འབྱུང་ལོངས་སྤྱོད་གཏེར་མཛོད་དེ། །དེང་འདིར་ཁུ་ཡེ༴

རིགས་རུས་སྣག་འབྲང་དང་སྐྱེས་ལྷ། །འགོ་བའི་དགྲ་ལྷ་དཔུང་གཉེན་དུ། །མི་འབྲལ་ཟུང་དུ་འགྲོགས་པའི་གཡང་། །དེང་འདིར་ཁུ་ཡེ །དམ་
ལྡན་དཀར་པོའི་ཕྱོགས་སྐྱོང་བའི། །ཡུལ་ལྷ་གཞི་བདག་གནས་སྲུང་རྣམས། །རྐྱེན་བསལ་མཐུན་འགྲུབ་མི་འབྲལ་གཡང་། །དེང་འདིར་ཁུ་ཡེ །
སྣང་སྲིད་སྣོད་བཅུད་དཀྱིལ་འཁོར་ལྷ། །གདོད་ནས་དག་པ་ལྷུན་གྲུབ་གཤིས། །གནས་ལུགས་ཕྱག་རྒྱ་ཆེན་པོའི་གཡང་། །དེང་འདིར་ཁུ་
ཡེ ཀྱི། ཚེ་སྣང་མཐའ་ཡས་རྣམ་པར་རྒྱལ། །འཕགས་མ་པད་འབྱུང་གྲུབ་རྒྱལ་སོགས། །འཆི་མེད་བརྙེས་རྣམས་ཚེ་དངོས་དེ། །དེང་འདིར་ཁུ་
ཡེ །བདེ་གཤེགས་མཆེད་བདུན་སྤྲུལ་པ་ལྔ། །ནང་པ་ལྷ་མི་དྲང་སྲོང་ཕྱིའི། །ན་གསོ་འཆི་བསླུ་སྨན་ནུས་དེ། །དེང་འདིར་ཁུ་ཡེ༴ །འཇམ་མགོན་

༄༅། །ངག་དབང་དབྱངས་ཅན་སོགས། །ཕྱོགས་དུས་རྒྱལ་བ་སྲས་བཅས་ཀྱི། །མཁྱེན་རབ་བློ་གྲོས་སྤོབས་པ་དེ། །དེང་
འདིར་ཁུ་ཡེ༴ །སྙིང་རྗེའི་སྤྱན་རས་གཟིགས་འགྲོ་མགོན། །ས་དང་ལམ་ནས་བྱང་སེམས་རྣམས། །ཐུགས་བསྐྱེད་གཞན་དོན་ཕྱོགས་མེད་དེ། །དེང་
འདིར་ཁུ་ཡེ༴ །གསང་བདག་རྡོར་འཛིན་རྟ་མགྲིན་སོགས། །གསང་སྔགས་རིགས་གཟུངས་གྲུབ་བརྙེས་པས། །ལོག་འདྲེན་གཞོམ་པའི་མཐུ་སྟོབས་
དེ༑ །དེང་འདིར་ཁུ་ཡེ །འདུལ་བ་མདོ་སྡེ་མ་མོ་སྔགས། །གསར་རྙིང་བསྟན་འཛིན་བརྒྱུད་བཅས་ཀྱི། །སྤངས་རྟོགས་བརྟུལ་ཞུགས་གྲུབ་འབྲས་
དེ༑ །དེང་འདིར་ཁུ་ཡེ༴ །རྒྱ་བོད་མཁན་སློབ་པཎ་གྲུབ་ལོས། །འཆད་ཉན་རྩོམ་བསྒྱུར་སྒོམ་སྒྲུབ་རྒྱུན། །སངས་རྒྱས་བསྟན་པ་དར་བའི་

གཡང་༑ །དེང་འདིར་ཁུ་ཡེ །མོ་རྩིས་རྫས་སྔགས་སྒོམ་སྒྲུབ་སོགས། །ཟག་བཅས་ཟག་མེད་མངོན་མཁྱེན་ལྔས། །དུས་གསུམ་གསལ་སྟོན་པྲ་
གཡང་དེ། །དེང་འདིར་ཁུ་ཡེ །སོ་འབྲང་སོགས་ལྔ་པདྨ་འབྱུང་། །ནཱ་གཱརྫུ་ནའི་དྲང་སྲོང་སོགས། །སྲི་འདུལ་སྲིད་སྤེལ་སྲུང་སྐྱོབས་གཡང་། །
དེང་འདིར་ཁུ་ཡེ །ལྷ་ཀླུ་གནོད་སྦྱིན་གཏེར་གྱི་བདག །བརྒྱད་བརྒྱད་བློན་འཁོར་འབངས་བཅས་ཀྱི། །འཛད་མེད་དབྱིག་གི་བང་མཛོད་དེ། །དེང་
འདིར་ཁུ་ཡེ༴ །ཛཾ་ལྷ་ནོར་བུ་རྣམ་མང་བུ། །གནོད་སྦྱིན་སྡེ་དཔོན་འབྲོག་གནས་སོགས། །རྐང་བཞིའི་ཕྱུག་གཡང་རྨ་གཡང་དེ། །དེང་འདིར་ཁུ་
ཡེ །མཁར་ཁྱིམ་ཐབས་མཛོད་འདོད་འཇོའི་ལྷ། །མ་ཕྱིའི་གྲོགས་རྒྱལ་མཐིང་གེ་སོགས། །བཟའ་བཏུང་ཟས་བཅུད་སྲིད་གཡང་དེ། །དེང་འདིར་

༄༅།   །ཁུ་ཡེ །མ་དྲོས་ཆུ་བཞི་གངས་ཅན་རི། །འབིགས་བྱེད་ཡུལ་དྲུག་འཛམ་གླིང་སྤྱིའི། །སྐམ་གཤེར་ཡུལ་གནས་གཞི་
བདག་གཡང་། །དེང་འདིར་ཁུ་ཡེ །ཁྱད་པར་ཏི་སེ་ཐང་ལྷ་རྨ། །མ་ཕམ་གཡུ་མཚོ་ཁྲི་ཤོད་སོགས། །བོད་ཁམས་གནས་བདག་རྨ་གཡང་དེ། །
དེང་འདིར་ཁུ་ཡེ །ཆོས་རྒྱལ་རིགས་ལྡན་མང་བཀུར་སོགས། །མི་དབང་གསེར་དངུལ་ཟངས་ལྕགས་ཀྱི། །འཁོར་ལོས་སྒྱུར་རྣམས་ཆབ་སྲིད་
བརྟན༑ །དེང་འདིར་ཁུ་ཡེ༴ །གཤིན་རབས་ཕྱྭ་ལྷ་དགུ་ཁྲི་འབུམ། །ཐུགས་ཀར་སུམ་བརྒྱ་དྲུག་ཅུ་སོགས། །གཡུང་དྲུང་བོན་གྱི་ཕྲུ་གཡང་དེ། །
དེང་འདིར་ཁུ་ཡེ༴ །འཕགས་བོད་བདེ་འབྱུང་ཨུ་རྒྱན་སོགས། །རྒྱལ་བསྟན་སྤེལ་སྐྱོང་ཆོས་ཀྱི་ཁྲིམས། །བསྟན་འགྲོར་དགེ་བའི་ལེགས་མཛད་

དེ༑ །དེང་འདིར་ཁུ་ཡེ༴ །ཏ་ཟིག་རྒྱ་བོད་ཧོར་ཁྲིམས་སོགས། །ནོར་སྤེལ་དགྲ་འདུལ་གཉེན་སྐྱོང་བའི། །ཆེ་བཙུན་བཙན་ཕྱུག་རྒྱལ་སྲིད་
གཡང་༑ །དེང་འདིར་ཁུ་ཡེ །མཐའ་ཀླུང་དབུས་ལྗོངས་ཙི་ན་སོགས། །མི་བརྒྱུད་ལོ་འབྲས་འཕན་དར་འཕེལ། །རིན་ཆེན་ཇ་དར་གོས་ཟས་
གཡང་༑ །དེང་འདིར་ཁུ་ཡེ་ཕྲུ་གཡང་ལེན། །ཀྱི། སྟོང་ཁམས་གསུམ་ན་ཡུལ་བདེ་ཞིང་། །རྫོང་བཙན་ཁྲིམས་བརྟན་དུས་ཆར་འབེབས། །ལོ་༔
ལེགས་ཆོས་དར་ཕྱི་ཡི་གཡང་། །དེང་འདིར་ཁུ་ཡེ །མི་ཆོས་ཕྱུགས་བརྒྱུད་འཕེལ་ནང་གཤིན། །ཕོ་དཔའ་མོ་འཛང་འོག་རྟ་མགྱོགས། །གོ་བཙན་
མཚོན་རྣོ་ནང་གི་གཡང་། །དེང་འདིར་ཁུ་ཡེ༴ །མཁས་གྲུབ་རྩོད་རྒྱལ་དོན་གཉིས་གྲུབ། །ནད་མེད་ཚེ་རིང་རྒྱགས་སྐྱིད་བདེ། །མཐར་ཐུག་འཚང་

༄༅།   །རྒྱ་དོན་གྱི་གཡང་། །དེང་འདིར་ཁུ་ཡེ །ཆོས་དབྱིངས་ཆོས་ཅན་བསླུ་མེད་མཐུས། །བདེན་པའི་ཚིག་ལ་དབང་རྣམས་
ཀྱིས༑ །ཅི་བཏབ་སྨོན་ལམ་འགྲུབ་པའི་གཡང་། །དེང་འདིར་ཁུ་ཡེ༴ །ཚོགས་རྫོགས་རྟེན་འབྲེལ་མངའ་ཐང་ལས། །རྫས་རྟགས་རྒྱལ་སྲིད་ཉེར་
བཅས་ཀྱི། །འཇིག་རྟེན་དགེ་མཛད་བཀྲ་ཤིས་གཡང་། །དེང་འདིར་ཁུ་ཡེ་ཕྱྭ་གཡང་ལེན། །ལོངས་སྤྱོད་བཀྲ་ཤིས་ཕུན་ཚོགས་ཀུན། གནས་འདིར་
བརྟན་པའི་དངོས་གྲུབ་སྩོལ། །འདོད་རྒུའི་དཔལ་འབྱོར་རྒྱས་པ་དང་། །བསམ་དོན་ཡིད་བཞིན་འགྲུབ་པར་མཛོད། །ཅེས་གསོལ་བ་གདབ།། ༈ །
བདུན་པ་བླ་མ་རིན་འབྱུང་རྣལ་འབྱོར་གྱི་བསྒྲུབ་པ་དང་། ལས་སྦྱོར་ནི། སླར་ཡང་བླ་མ་གོང་མས་མཛད་པའི་རིན་འབྱུང་གསོལ་འདེབས་དང་། ཕྱོགས་དུས་མ་སོགས་ཀྱིས་གསོལ་

གདབ་བྱས་ལ། ་ལམ་ཟབ་དང་སྦྱར་ཚེ་དབང་བཞི་བླང་བའི་མཐར། ཐལ་མོ་སྦྱར་ཏེ། བླ་མ་ཡོན་ཏན་རིན་ཆེན་འབྱུང་ལྡན་འཁོར་དང་བཅས་པས་བདག་དང་སེམས་
ཅན་ཐམས་ཅད་ཀྱི་ཚེ་དང་བསོད་ནམས་དཔལ་དང་འབྱོར་པ། དབང་ཕྱུག་དང་ཤེས་རབ། སྙན་གྲགས་དང་ཕྲིན་ལས་ལ་སོགས་པ་ལེགས་པའི་ཡོན་
ཏན་ཐམས་ཅད་གོང་ནས་གོང་དུ་འཕེལ་ཞིང་རྒྱས་པར་བྱིན་གྱིས་བརླབ་ཏུ་གསོལ། ཞེས་གསོལ་བ་ལན་གསུམ་ལ་སོགས་པ་བཏབ་པས། བླ་མའི་ཕྱག་གཡས་
པ་མཆོག་སྦྱིན་གྱི་མཐིལ་ནས་དགོས་འདོད་ཐམས་ཅད་ཆར་བཞིན་དུ་བབས། རང་གི་གནས་ཁང་ལུང་པ་ལ་སོགས་པ་མེར་གྱིས་ཁེངས། བདག་དང་
སེམས་ཅན་ཐམས་ཅད་ཀྱི་བསམ་པ་རྫོགས་པར་གྱུར་ཅིག ཅེས་བརྗོད་པ་ནི་སྒྲུབ་པའོ། །ལས་སྦྱོར་དེ་ཁོ་ན་ཉིད་ལ་བློ་བཞག་པ་ནི། བླ་མ་རིན་ཆེན་འབྱུང་ལྡན་

༄༅།   །འཁོར་དང་བཅས་པ་ལས་རང་འདྲ་གཉིས་པ་རེ་འཆད་དེ་རང་གི་སྨིན་མཚམས་ནས་ཐིམ་པས་བླ་མ་རིན་ཆེན་འབྱུང་ལྡན་གྱི་
སྐུ་གསུང་ཐུགས་ཡོན་ཏན་ཕྲིན་ལས་དང་། རང་གི་ལུས་ངག་ཡིད་གསུམ་བྱ་བྱེད་ཕྲིན་ལས་དང་བཅས་པ་རྣམས་དབྱེར་མེད་དུ་གྱུར་པ་ལས་སྔར་གྱི་
གདན་ལྔ་བརྩེགས་ཀྱི་སྟེང་དུ་རང་ཉིད་བླ་མ་རིན་ཆེན་འབྱུང་ལྡན་སྐུ་མདོག་གསེར་བཙོ་མ་ལྟ་བུ་ཞལ་གཅིག་ཕྱག་གཉིས་པ། གཡོན་པས་མཉམ་བཞག་
དང་༑ གཡས་པས་མཆོག་སྦྱིན་གྱི་ཕྱག་རྒྱས་གདུལ་བྱ་རྣམས་ལ་ཅི་འདོད་སྟེར་བ་ཞབས་རྡོ་རྗེའི་སྐྱིལ་མོ་ཀྲུང་གིས་བཞུགས་པ། རིན་པོ་ཆེའི་དབུ་རྒྱན་
ལ་སོགས་པ་རྒྱན་ཐམས་ཅད་ཀྱིས་བརྒྱན་པ། དར་སྣ་ཚོགས་ཀྱི་ན་བཟའ་ཅན། སྤྱི་གཙུག་སེམས་ཅན་ཐམས་ཅད་ཀྱིས་བལྟ་བར་མི་མངོན་པ་ལ་

སོགས་པ་མཚན་བཟང་པོ་སུམ་ཅུ་རྩ་གཉིས་དང་། སེན་མོ་ཟངས་ཀྱི་མདོག་ལྟར་དམར་བ་ལ་སོགས་པ་དཔེ་བྱད་བཟང་པོ་བརྒྱད་ཅུའི་སྤྲས་པ། འོད་
ཟེར་བྱེ་བ་འགྱེད་པས་ནམ་མཁའ་དང་མཉམ་པའི་སེམས་ཅན་ཐམས་ཅད་ལ་གང་ལ་ཅི་འདོད་ཀྱི་རེ་བ་དང་འདོད་དགུ་ཕུན་སུམ་ཚོགས་པར་ཐམས་ཅད་
བསྐང་ནས་བླ་ན་མེད་པ་ཡང་དག་པ་རྫོགས་པའི་སངས་རྒྱས་ཀྱི་ས་ལ་བཀོད་པར་གྱུར། ཞེས་བསམ་མོ། །དེ་རྣམས་ཀྱང་རང་གི་སེམས་ཉིད་དག་པ་གཅིག་གི་ཆོ་
འཕྲུལ་དུ་ཤེས་པར་བྱས་ལ། གསལ་བ་ལྷུགས་པ། མི་རྟོག་པ་གསུམ་སོ་སོར་བཟུང་ནས་གསལ་བ་སེམས་ཀྱི་མཚན་ཉིད། སྟོང་པ་སེམས་ཀྱི་རང་བཞིན། བཅོས་མིན་སེམས་ཀྱི་ངོ་
བོ། ཞེས་དྲན་པར་བྱས་ལ་སེམས་མ་བཅོས་ལྷུག་པའི་ངང་ལ་ཅི་ནུས་མཉམ་པར་བཞག་གོ །བརྒྱད་པ་གཡང་ཆོག་གི་རྗེས་རིམ་ནི། མཆོད་པ་ཁ་གསོས་ལ་བྱིན་གྱིས་བརླབས། ཨོཾ་

༄༅།   །གུ་རུ་རཏྣ་སཾ་བྷ་ཝ་མཎྜ་ལ་ས་པ་རི་ཝཱ་ར་རྒྷཾ་སོགས་ནས། ཤབྡ་ཨཱཿ ཧཱུྃ་གི་བར་གྱིས་མཆོད། རིན་ཆེན་རྡོ་རྗེ་འབར་བའི་
མེ༑ །མཉམ་ཉིད་ཡེ་ཤེས་ངོ་བོ་ཉིད། །མཆོག་སྦྱིན་ཆེན་པོའི་ཕྱག་རྒྱ་ཅན། །ཕྱག་འཚལ་རིན་ཆེན་འབྱུང་ལྡན་ལ། །བསྟོད་པར་འོས་པ་སོགས་ཀྱིས་
བསྟོད། ཐལ་མོ་སྦྱར་ཏེ། རྩེ་གཅིག་པའི་སེམས་ཀྱིས། དཔལ་ལྡན་བླ་མ་དམ་པ་རིན་ཆེན་འབྱུང་ལྡན་གྱིས་བདག་གི་རྒྱུད་བྱིན་གྱིས་བརླབ་ཏུ་གསོལ། ཚེ་
འཁོར་བ་ཐོག་མ་མེད་པ་ནས་བསགས་པའི་དབུལ་འཕོངས་བཀྲེས་སྐོམ་གྱི་སྡུག་བསྔལ་ཐམས་ཅད་ཞི་ཞིང་དག་ནས། ཚེ་དང་བསོད་ནམས་རྒྱས་པར་
མཛད་དུ་གསོལ། འཁོར་དང་ལོངས་སྤྱོད་རྒྱས་པར་མཛད་དུ་གསོལ། དཔལ་དང་འབྱོར་པ་རྒྱས་པར་མཛད་དུ་གསོལ། དབང་ཕྱུག་ཕུན་སུམ་

ཚོགས་པ་རྒྱས་པར་མཛད་དུ་གསོལ། སྙན་གྲགས་ཕྱོགས་བཅུར་རྒྱས་པར་མཛད་དུ་གསོལ། ལུང་རྟོགས་ཡོན་ཏན་རྒྱས་པར་མཛད་དུ་གསོལ། རྣམ་
དཀར་ཕྲིན་ལས་རྒྱས་པར་མཛད་དུ་གསོལ། ཞེས་ལན་མང་དུ་བརྗོད་ནས་གསོལ་བ་བཏབ། ཡིག་བརྒྱ་ལན་གསུམ་དང་། མ་འབྱོར་པ་དང་སོགས་ཀྱིས་ནོངས་པ་
བཤགས། ཨོ་འདིར་ནི་རྟེན་དང་སོགས་དང་། མདུན་དུ་བཞུགས་པའི་བླ་མ་རིན་ཆེན་འབྱུང་ལྡན་རྩ་གསུམ་ནོར་ལྷ་རབ་འབྱམས་ཀྱི་ཚོགས་འཁོར་དང་
བཅས་པ་རྣམས་འོད་དུ་ཞུ་སྟེ་རྟེན་རྣམས་ལ་ཐིམ་པས་གཡང་རྟེན་རྣམས་ངོ་བོ་བླ་མ་ནོར་ལྷ་འཁོར་བཅས་དང་གཉིས་སུ་མེད་པ་ལ་རྣམ་པ་འཁོར་འདས་ཀྱི་
ཕྲུ་གཡང་དྭངས་བཅུད་ཐམས་ཅད་གཅིག་ཏུ་འདུས་པ་དགོས་འདོད་ཐམས་ཅད་འབྱུང་བའི་ཡིད་བཞིན་གྱི་ནོར་བུ་རིན་པོ་ཆེ་ལྟ་བུར་གྱུར། ཅེས་བརྗོད་དེ་

༄༅།   །མདུན་དུ་ཡེ་ཤེས་པ་རྣམས། རྟེན་ལ་བསྟིམ་པ། རྟེན་འབྲེལ་སྙིང་པོ་བརྗོད་ཅིང་མེ་ཏོག་འཐོར་བས་བརྟན་པར་བྱ། དགེ་བ་འདི་ཡིས་མྱུར་དུ་
བདག །བླ་མ་རིན་འབྱུང་འགྲུབ་གྱུར་ནས། །སོགས། དགེ་བ་འདི་ཡི་སྐྱེ་བོ་ཀུན། །བསོད་ནམས་ཡེ་ཤེས་ཚོགས་རྫོགས་ཤིང་། །བསོད་ནམས་ཡེ་
ཤེས་ལས་བྱུང་བའི། །དམ་པ་སྐུ་གཉིས་ཐོབ་པར་ཤོག །ཐམས་ཅད་ནམ་མཁའ་མཛོད་བཞིན་དུ། །ལོངས་སྤྱོད་ཟད་པ་མེད་པར་ཤོག །རྩོད་པ་མེད་
ཅིང་འཚེ་མེད་པ། །རང་དབང་དུ་ནི་སྤྱོད་པར་ཤོག །འཇིག་རྟེན་བདེ་ཞིང་ལོ་ལེགས་དང་། །འབྲུ་རྣམས་འཕེལ་ཞིང་ཕྱུགས་འཕེལ་བ། །དགེ་
ལེགས་ཐམས་ཅད་འབྱུང་བ་ཡི། །ཡིད་ལ་འདོད་པ་ཀུན་འགྲུབ་ཤོག །ཞེས་སོགས་ཁྱད་པར་གྱི་བསྔོ་སྨོན་དང་། ཆེ་བའི་ཆེ་མཆོག་སོགས་མདོ་རྒྱུད་ལས་བྱུང་བ་

དང་༑ འབད་དང་རྩོལ་བས་མ་གོས་ཀྱང་། །ཡིད་བཞིན་ནོར་བུ་དཔག་བསམ་བཞིན། །སེམས་ཅན་རེ་བ་སྐོང་མཛད་པ། །བསམ་པ་འགྲུབ་པའི་བཀྲ་
ཤིས་ཤོག །གནས་འདིར་ཉིན་མོ་བདེ་ལེགས་སོགས་སྐབས་སུ་བབས་པའི་བཀྲ་ཤིས་ཀྱི་ཚིགས་སུ་བཅད་པ་དང་བཅས་ཏེ་མེ་ཏོག་གི་ཆར་སིལ་མར་བསྙིལ་པར་བྱའོ། །གྲོལ་
ཉིན་སྦྱིན་བདག་ལ་གཡང་གཏད་སོགས་བྱེད་ན་བརྟན་བཞུགས་ཚར་བའི་རྗེས་སྟན་བཟང་པོ་ལ་འབྲུ་དཀར་གྱིས་གཡུང་དྲུང་རིས་བྲིས་པར་ཡོན་བདག་གོས་རྒྱན་བཅས་ཏེ་འཁོད། སྤྲོ་ན་
སྦྱོང་བ་གསུམ་གྱིས། བཀྲ་ཤིས་པའི་ཆོ་ག་སྒྲུབ་པ་ལ་བར་དུ་གཅོད་པའི་བགེགས་བསྐྲད། གང་ལྟར་ཡང་། སྦྱིན་པའི་བདག་པོ་ནོར་སྦྱིན་བྱེ་བའི་སྡེ་དཔོན་ཛམྦྷ་ལའི་སྐུར་
གྱུར་ལ་ཕྱྭ་གཡང་ལོངས་སྤྱོད་ཀྱི་རྫས་རྣམས་གཏད་པས་འདོད་རྒུའི་འབྱོར་པའི་དངོས་གྲུབ་ཟད་མི་ཤེས་པ་ལ་ལོངས་སྤྱོད་པའི་དགེ་མཚན་རྒྱས་པར་གྱུར་

༄༅།  དཔའི་མོས་པས་སྔགས་རྣམས་ཀྱི་མཐར་རྟེན་འབྲེལ་སྙིང་པོ་སྦྲེལ་བ་བཟླ་ཞིང་མེ་ཏོག་འཐོར་བ་དང་བཅས་རྟེན་རྫས་རྣམས་ལག་ཏུ་གཏད། སྤྲོ་ན་གཡང་
འགུགས་ཚར་གཅིག་བསྐྱར་གང་ལྟར་ཡང་སྨོན་ལམ་དང་བཀྲ་ཤིས་གོང་དུ་སྨོས་པ་ལྟར་རྒྱས་བསྡུས་ཅི་རིགས་པར་བརྗོད་ཅིང་མེ་ཏོག་གི་ཆར་དབབ། རོལ་མོའི་སྒྲ་སྙན་པར་སྦྱར་བས་
དགེ་ལེགས་སུ་བྱའོ། །འདི་བྱས་དགེ་ཚོགས་ནོར་བུའི་སྤྲིན་ཆེན་ལས། །བྱུང་བའི་གྲུ་ཆར་འདོད་དགུའི་འབྱོར་པ་ཡིས། །བསྟན་འགྲོའི་དབུལ་བ་མ་ལུས་ཀུན་སེལ་ནས། །དགེ་ལེགས་
ཡིད་བཞིན་དཔལ་གྱིས་འབྱོར་བར་ཤོག །ཅེས་པའང་ལྕགས་ར་བསམ་འགྲུབ་རྩེའི་ལྷ་བྲིས་པ་བློ་གྲོས་ཆོས་འཕེལ་ནས་བཟང་གོས་སྟེགས་ཁེབས་བཅས་བསྐུལ་ངོར། འཇམ་དབྱངས་
ཆོས་ཀྱི་བློ་གྲོས་པས་གྲོ་བཞིན་ཟླ་བའི་ཡར་ཚེས་བརྒྱད་བཟང་པོར་འདོན་བདེར་དུ་བསྒྲིགས་པའི། ཡི་གེ་པ་ཆབ་མདོ་སྐྱོ་མདས་སྤྲུལ་སྐུ་འཇམ་དབྱངས་ཆོས་ཀྱི་ཉིན་བྱེད་ཀྱིས་སྒོ་གསུམ་

གུས་པས་བགྱིས་པ་སྟེ་འདིས་ཀྱང་མཐའ་ཡས་པའི་བསྟན་པ་དང་སེམས་ཅན་ལ་ཕན་བདེ་རྒྱ་ཆེན་པོ་འབྱུང་ཞིང་། འདོད་རྒུའི་འབྱོར་པ་རྫོགས་ལྡན་དཔལ་གྱིས་ཁྱབ་པའི་རྒྱུར་གྱུར་
ཅིག། ། ༈ བལ་ཡུལ་ནས་རྒྱལ་ཡོངས་ས་ཆེན་ཞེས་པ་ལས་གུ་རུས་སྤྲེལ།། །།

༄༅། །མགོན་དཀར་ཡིད་བཞིན་ནོར་བུའི་སྒྲུབ་ཐབས་ཁམས་གསུམ་འགུགས་པའི་ལྕགས་ཀྱུ་ཞེས་བྱ་བ་

༄༅།  །ན་མོ་གུ་རུ་བྷྱཿ རྡོ་རྗེ་འཆང་ཆེན་ཤ་བ་རི་དབང་ཕྱུག །མཻ་ཏྲི་པ་དང་སྒྲ་གཅན་འཛིན་སྦས་པ། །ཁྱུང་པོ་རྣལ་
འབྱོར་རིན་ཆེན་བརྩོན་འགྲུས་དང་། །སྐྱེར་སྒང་ཆོས་སེང་གཉེན་སྟོན་རྣལ་འབྱོར་ཞབས། །སངས་རྒྱས་སྟོན་པ་མཁས་གྲུབ་གཙང་
པ་ཤངས། །རྒྱལ་མཚན་དཔལ་བཟང་བླ་མ་རྡོར་གཞོན་མཚན། །ནམ་མཁའི་རྣལ་འབྱོར་དཀོན་མཆོག་རྒྱལ་མཚན་དང་། །

༄༅།  །སངས་རྒྱས་བཟང་པོ་ནམ་མཁའ་རྒྱལ་མཚན་ཞབས། །ཀུན་དགའ་བསོད་ནམས་དཀོན་མཆོག་ལེགས་འཛིན་
དང་༑ །དཔལ་ལྡན་དོན་གྲུབ་དཔལ་མཆོག་རྒྱལ་མཚན་དང་། །ནམ་མཁའ་དཔལ་བཟང་སངས་རྒྱས་ཕུན་ཚོགས་མཚན། །
བསྟན་འཛིན་ལྷུན་གྲུབ་དཔལ་ལྡན་ཆོས་སྐྱོང་དང་། །རིན་ཆེན་མཆོག་གྲུབ་ནམ་མཁའ་འཆི་མེད་མཚན། །འཇམ་དཔལ་བཟང་པོ་

མཁྱེན་བརྩེའི་དབང་པོ་དང་། །བློ་གཏེར་དབང་པོ་ཆོས་ཀྱི་ཉི་མའི་ཞབས། །གཞན་ཕན་སྙིང་པོ་བསྟན་འཛིན་སྙིང་པོ་དང་། །སྐྱབས་གནས་ཀུན་འདུས་དབང་གི་རྒྱལ་པོ་
སོགས༑ །དངོས་བརྒྱུད་བླ་མ་མགོན་དཀར་ཡིད་བཞིན་ནོར། །མཁའ་འགྲོ་གནོད་སྦྱིན་ནོར་བདག་ཚོགས་དང་བཅས། །འཁོར་དང་བཅས་ལ་རྩེ་གཅིག་གསོལ་བ་
འདེབས། །དཔལ་འབྱོར་ཕྲིན་ལས་རྒྱས་པའི་དངོས་གྲུབ་སྩོལ། །སྟོབས་འབྱོར་བློ་ལྡན་སྐྱེ་འགྲོ་ལོངས་སྤྱོད་བཅས། །བདག་གི་དབང་བསྡུས་ཆོས་དང་སྲིད་པའི་དཔལ། །
འཛད་མེད་གཏེར་ལ་དབང་འབྱོར་རྒྱལ་བསྟན་དང་། །འགྲོ་ཕན་ཕྲིན་ལས་རྒྱས་པའི་དངོས་གྲུབ་སྩོལ། །ཅེས་མགོན་དཀར་ཡིད་བཞིན་ནོར་བུའི་བླ་མ་བརྒྱུད་པའི་གསོལ་འདེབས་དངོས་གྲུབ་དབྱིག་
གཏེར་འདྲེན་པའི་ཤིང་རྟ་ཞེས་བྱ་བ་འདི་ནི་བརྗེ་ཚུལ་ཁྲིམས་རིན་ཆེན་གྱིས་བྲིས་པའོ།། བདག་དང་འགྲོ་བ་ནམ་མཁའ་དང་མཉམ་པའི་སེམས་ཅན་ཐམས་ཅད་དུས་འདི་ནས་བཟུང་སྟེ། ཇི་སྲིད་བྱང་

༄༅།  །ཆུབ་སྙིང་པོ་ལ་མཆིས་ཀྱི་བར་དུ། ཕྱོགས་བཅུ་དུས་གསུམ་གྱི་དེ་བཞིན་གཤེགས་པ་ཐམས་ཅད་ཀྱི་སྐུ་གསུང་ཐུགས་ཡོན་ཏན་ཕྲིན་ལས་ཐམས་ཅད་ཀྱི་ངོ་
བོ༑ ཆོས་ཀྱི་ཕུང་པོ་སྟོང་ཕྲག་བརྒྱད་ཅུ་རྩ་བཞིའི་འབྱུང་གནས། འཕགས་པའི་དགེ་འདུན་ཐམས་ཅད་ཀྱི་མངའ་བདག རྗེ་བཙུན་རྩ་བ་དང་བརྒྱུད་པར་བཅས་པའི་དཔལ་ལྡན་
བླ་མ་དམ་པ་རྣམས་ལ་སྐྱབས་སུམཆིའོ། །རྫོགས་པའི་སངས་རྒྱས་བཅོམ་ལྡན་འདས་རྣམས་ལ་སྐྱབས་སུ་མཆིའོ། །དམ་པའི་ཆོས་རྣམས་ལ་སྐྱབས་སུ་མཆིའོ། །འཕགས་
པའི་དགེ་འདུན་རྣམས་ལ་སྐྱབས་སུ་མཆིའོ། །ཞེས་ཅི་ནུས་ཀྱི་མཐར། ཐལ་མོ་སྦྱར་ཏེ། བླ་མ་དང་དཀོན་མཆོག་རིན་པོ་ཆེ་རྣམ་པ་གསུམ་ལ་བདག་ཕྱག་འཚལ་ཞིང་སྐྱབས་སུ་
མཆིའོ། །ཁྱེད་རྣམས་ཀྱིས་བདག་གི་རྒྱུད་བྱིན་གྱིས་བརླབ་ཏུ་གསོལ། སེམས་ཅན་ཐམས་ཅད་དབུལ་ཕོངས་ཀྱི་སྡུག་བསྔལ་བསལ་ནས་སངས་རྒྱས་ཀྱི་ས་ལ་འགོད་པར་

བྱ༑ དེའི་ཆེད་དུ་མགོན་དཀར་ཡིད་བཞིན་ནོར་བུའི་བསྒོམ་བཟླས་ཉམས་སུ་བླང་བར་བགྱིའོ། །ཞེས་ལན་གསུམ་གྱིས་སེམས་བསྐྱེད། སེམས་ཅན་ཐམས་ཅད་བདེ་བ་དང་སོགས་ཀྱིས་ཚད་
མེད་བཞི་བསྒོམ། རང་གི་སྙིང་གི་དཀྱིལ་དུ་ཐིག་ལེ་དམར་པོ་རྒྱ་སྲན་ཙམ་པ། དེའི་དཀྱིལ་དུ་ཧཱུྃ་དཀར་པོ་དངུལ་ཆུ་དྭངས་མའི་མདོག་ལྟ་བུ་གཅིག་བསྒོམ། དེ་གཉིས་ལས་འོད་
འཕྲོས༑ འཕགས་པ་མཆོད། སེམས་ཅན་གྱི་དོན་བྱས། ཚུར་འདུས་དེ་གཉིས་ལ་ཐིམ། སྙིང་གའི་ཧཱུྃ་དང་ཐིག་ལེ་རོ་གཅིག་ཏུ་འདྲེས་པ་ལས་པདྨ་དང་ཉི་མའི་གདན་གྱི་སྟེང་
དུ༑ རང་ཉིད་བཅོམ་ལྡན་འདས་མགོན་པོ་ཡིད་བཞིན་ནོར་བུ་སྐུ་མདོག་དཀར་ལ་དམར་བའི་མདངས་ཆགས་པ། ཞལ་གཅིག་འཛུམ་ཞིང་ཁྲོ་བའི་ཉམས་དང་ལྡན་པ། སྤྱན་
གསུམ་པ། ཕྱག་དྲུག་པ། གཡས་ཀྱི་དང་པོས་གྲི་གུག་འཕྱར་བ། གཉིས་པས་ཡིད་བཞིན་གྱི་ནོར་བུ། གསུམ་པས་ཌཱ་མ་རུ་འཁྲོལ་བ། གཡོན་གྱི་དང་པོས་ཐོད་པའི་ནང་

༄༅།   །བུམ་པ་རིན་པོ་ཆེ་སྣ་ཚོགས་ཀྱིས་གང་བ་བརླ་གཡོན་ལ་བརྟེན་ཏེ་འཛིན་པ། བར་པས་རྩེ་གསུམ། ཐ་མས་ལྕགས་ཀྱུ་བསྣམས་པ། རིན་པོ་ཆེའི་རྒྱན་སྣ་
ཚོགས་ཀྱིས་བརྒྱན་པ། སྐུ་སྨད་ལ་དར་སྣ་ཚོགས་ཀྱི་ཤམ་ཐབས་དང་རིན་པོ་ཆེའི་ཆུན་འཕྱང་སྣ་ཚོགས་ཀྱིས་མཛེས་པར་བྱས་པ། ཞབས་གཉིས་དུར་ཁྲོད་ཆེན་པོ་བསིལ་བའི་
ཚལ་ནས་ད་ལྟ་རང་བྱོན་པ་འདྲ་བ། འབྱོན་འཕྲོ་ལ་བཞུགས་པ་འདྲ་བའི་ཞབས་འོག་ན་ཚོགས་བདག་ལ་ཕུག་དང་ནེའུ་ལེ་བཟུང་བ་རེ་རེ་མནན་པའི་ཁ་དང་བཤང་ལམ་ཐམས་
ཅད་ནས་རིན་པོ་ཆེ་ལྷུག་ལྷུག་འོང་བ། མགོན་པོའི་སྤྱི་བོར་བླ་མ་རྡོ་རྗེ་འཆང་དགོས་འདོད་ཐམས་ཅད་འབྱུང་བ་ཞལ་འཛུམ་བག་དང་ལྡན་པ། གཡས་རིན་པོ་ཆེ་གཡོན་དེས་ཡུ་
བ་བྱས་པའི་དྲིལ་བུ་འཛིན་པ། ཞབས་རྡོ་རྗེ་སྐྱིལ་ཀྲུང་གིས་བཞུགས་པ། མགོན་པོའི་ཐུགས་ཀར་དབང་སྡུད་ཀྱི་མཁའ་འགྲོ་མ་དམར་མོ་ཞལ་གཅིག་ཕྱག་གཉིས་མ་རྒྱན་སྣ་

ཚོགས་ཀྱིས་བརྒྱན་པ། ཕྱག་གཡས་ལྕགས་ཀྱུ་གཡོན་ཐོད་པ་བསྣམས་པ། ཞབས་གཉིས་གར་སྟབས་ལིང་ངེ་བ། སྤྱན་གསུམ་ནམ་མཁའ་ལ་ཧྲིག་ཧྲིག་གཟིགས་
པ༑ ཁམས་གསུམ་དབང་དུ་སྡུད་པ་ཅིག་ཏུ་གྱུར། དེའི་སྙིང་གར་ཆོས་ཉིད་ཀྱི་ཐིག་ལེ་དམར་པོ་འོད་འཕྲོ་བ། དེ་ལས་འོད་ཟེར་འཕྲོས་པས། དུར་ཁྲོད་ཆེན་པོ་བསིལ་བའི་
ཚལ་ནས་མགོན་པོ་མཁའ་འགྲོའི་ཚོགས་དང་བཅས་པ་ཨོཾ་བཛྲ་ས་མཱ་ཛཿ ཞེས་པས་སྤྱན་དྲངས། ཛཿ ཧཱུྃ་བཾ་ཧོཿ གཉིས་སུ་མེད་པར་ཐིམ། ཨོཾ་གུ་རུ་མཧཱ་ཀཱ་ལ་ས་པ་རི་ཝཱ་ར་
ཨགྷཾ་པྲ་ཏཱིཙྪ་སྭཱཧཱ། པཱ་དྱཱཾ་པྲ་ཏཱིཙྪ་སྭཱ་ཧཱ་ནས། ཤབྡ་པྲ་ཏཱིཙྪ་སྭཱ་ཧཱའི་བར་དང་། ༀ་རཱུ་པ་ཀཱ་མ་གུ་ཎ་པཱུ་ཛི་ཏེ་ཨཱཿ ཧཱུྃ། དེ་བཞིན་དུ་ཤབྡ། གནྡྷེ། རཱ་ས། སྤརྴེ་རྣམས་ཀྱིས་མཆོད། ནང་
མཆོད་ཨོཾ་ཨ་མྲྀ་ཏས་བསང་། སྭ་བྷཱ་ཝས་སྦྱངས། སྟོང་པའི་ངང་ལས་ཡཾ་མི་མགོའི་སྒྱེད་པུ་གསུམ་གྱི་སྟེང་དུ། ཨ་ལས་ཡེ་ཤེས་ཀྱི་ཀཱ་པ་ལ་

༄༅།   །ཡངས་ཤིང་རྒྱ་ཆེ་བའི་ནང་དུ་གོ་ཀུ་ད་ཧ་ན་ལས་ཤ་ལྔ། བི་ར་ཤུ་མ་མུ་ལས་བདུད་རྩི་ལྔ། བྷྲཱུྃ་ཨོཾ་ཛྲིཾ་བྃ་ཧཱུྃ་ལས་ཡེ་ཤེས་ལྔ་རྣམས་མེས་གདུངས་ཏེ་བསྐོལ་
ཞིང་ཞུ་བས་ཡེ་ཤེས་ཀྱི་བདུད་རྩིའི་རྒྱ་མཚོ་ཆེན་པོར་གྱུར། ཨོཾ་ཨཱཿ ཧཱུྃ་ཧ་ཧོ ཧི ལན་གསུམ་བརྗོད། མཐེབ་སྲིན་གྱིས་འཐོར་བའི་ཚུལ་དང་། རྩ་བརྒྱུད་བླ་མ་རྣམས་ཀྱི་ཞལ་དུ་ཨོཾ་ཨཱཿ
ཧཱུྃ༑ རྩ་སྔགས་ཀྱི་མཇུག་ཏུ་བླ་མ་མགོན་པོ་དབྱེར་མེད་ཀྱི་ཞལ་དུ་ཨོཾ་ཨཱཿ ཧཱུྃ། ཞེས་དང་རང་གིས་མྱངས། འཁོར་གྱི་མཁའ་འགྲོ་གནོད་སྦྱིན་རྣམས་ཀྱི་ཞལ་དུ་ཨོཾ་ཨཱཿ ཧཱུྃ། ཞེས་པས་མཆོད་
ལ༑ དེ་ནས་བཟླས་པ་བྱ་བ་ནི། སྙིང་གའི་ཆོས་ཉིད་ཀྱི་ཐིག་ལེ་དམར་པོའི་མཐར་རྩ་སྔགས་བྱི་རུའི་ཕྲེང་བ་ལྟ་བུས་བསྐོར་བ་ལས་འོད་ཟེར་དམར་པོ་ལྕགས་ཀྱུའི་དབྱིབས་ཅན་གྲངས་
མེད་པ་འཕྲོས་པས། སྲིད་ཞིའི་དགེ་ལེགས་དཔལ་འབྱོར་ཕུན་སུམ་ཚོགས་པ་ཐམས་ཅད་རང་དབང་མེད་པར་བསྡུས་ནས་ཐིག་ལེ་ལ་ཐིམ་པར་བསམས་ལ། གུ་རུ་མཧཱ་ཀཱ་ལ་ཧ་

རི་ནི་ས་སིདྡྷི་ཛ༔ ཞེས་པ་ཅི་ནུས་བཟླ། ཡང་འོད་ཟེར་སྔར་བཞིན་འཕྲོས། འཁོར་གྱི་མཁའ་འགྲོ་གནོད་སྦྱིན་རྣམས་ཀྱི་ཐུགས་ཀར་ཕོག་པས་རྒྱུད་བསྐུལ། སྲིད་པ་གསུམ་གྱི་དངོས་གྲུབ་
ཐམས་ཅད་རིལ་གྱིས་བསྡུས་ནས་རང་གི་མདུན་དུ་ཟས་ནོར་ལོངས་སྤྱོད་རི་རབ་ཙམ་སྤུངས་པར་བསམ། ཁྱད་པར་སྟོབས་འབྱོར་ཆེ་རྒུ་ཐམས་ཅད་ཀྱི་སྙིང་དུ་འོད་ཟེར་མཁའ་འགྲོ་
གནོད་སྦྱིན་རྣམས་ཀྱི་རིམ་པ་དང་བཅས་པས་ཞུགས། དེ་དག་གི་རྒྱུད་རང་དབང་མེད་པར་བསྐུལ་ནས་བདག་གི་དབང་དུ་འདུས་པར་བསམ། ཁྱད་པར་དམིགས་ཡུལ་གྱི་སྙིང་
དཀྱིལ་རྣམ་ཤེས་ནི་ལྗང་གུ་ཉམིག་ཙམ་ཡོད་པ། མཁའ་འགྲོ་གནོད་སྦྱིན་རྣམས་ཀྱི་སྙིང་གའི་འོད་ཟེར་གྱི་ལྕགས་ཀྱུས་ཙིར་གྱིས་བཟུང་ནས་བདག་གི་དབང་དུ་བྱས་པར་
ནི་མཁའ་འགྲོ་གནོད་སྦྱིན་ལ་བརྟེན་པའི་ཟབ་ཁྱད་དོ། །ཐུན་མིན་ཚོགས་བདག་ལ་བརྟེན་པའི་ཟབ་ཁྱད་ནི། སླར་ཡང་འོད་ཟེར་འཕྲོས་པས་འཇིག་རྟེན་གྱི་ལྷ་ཀླུ་གནོད་སྦྱིན་སྟོབས་ལྡན་རྣམས་དང་། མིའི་

༄༅།    །དབང་པོ་ལ་སོགས་པའི་སྟོབས་ལྡན་ཐམས་ཅད་བཀུག་སྟེ། ཚོགས་བདག་ལ་བསྟིམས་པས། དེ་དག་ཐམས་ཅད་ཀྱིས་རྣལ་འབྱོར་པའི་བཀའ་བཞིན་དུ་
ཉན་ཅིང་བྲན་བཞིན་དུ་ལས་བསྒྲུབས་པར་བསམས་ལ་བཟླས་པ་བྱ། བཟླས་པའི་མཇུག་ཏུ། གཏོར་མ་ནང་མཆོད་ཆུ་གཙང་གིས་བྲན་ལ། ཨོཾ་ཨ་མྲྀ་ཏས་བསང་
ཡཾ་ལས་རླུང་། རཾ་ལས་མེ། ཀཾ་ལས་མི་མགོའི་སྒྱེད་པུ་གསུམ་གྱི་སྟེང་དུ། ཨ་ལས་ཡེ་ཤེས་ཀྱི་ཀ་པཱ་ལ་ཡངས་ཤིང་རྒྱ་ཆེ་བའི་ནང་དུ་གོ་ཀུ་ད་ཧ་ན་ལས་ཤ་ལྔ། བི་ར་ཤུ་མ་
མུ་ལས་བདུད་རྩི་ལྔ། བྷྲཱུྃ་ཨོཾ་ཛྲཱིཾ་བྃ་ཧཱུྃ་ལས་ཡེ་ཤེས་ལྔ་རྣམས་མེས་གདུངས་ཏེ་བསྐོལ་ཞིང་ཞུ་བས་ཡེ་ཤེས་ཀྱི་བདུད་རྩིའི་རྒྱ་མཚོ་ཆེན་པོར་གྱུར། ཨོཾ་ཨཱཿ ཧཱུྃ་ཧ་ཧོཿ ཧྲཱིཿ ལན་
གསུམ་བརྗོད། བསྡུ་ན་སྔགས་འདི་ཁོ་ནས་བྱས་ཀྱང་རུང་ངོ་། །མདུན་བསྐྱེད་རྒྱས་པ་ནི། སྭ་བྷཱ་ཝས་སྦྱངས། སྟོང་པའི་ངང་ལས་ཧཱུཾ་དངུལ་ཆུ་དྭངས་པའི་མདོག་ལྟ་བུ། དེ་ཡོངས་སུ་གྱུར་པ་ལས

པདྨ་དང་ཉི་མའི་གདན་གྱི་སྟེང་དུ་མགོན་པོ་ཡིད་བཞིན་གྱི་ནོར་བུ་སོགས་ནས། གཉིས་སུ་མེད་པར་ཐིམ་པའི་བར་འདྲ་བར་བྱས། བསྡུ་ན་སྐད་ཅིག་གིས་སྤྱན་དྲངས། གཏོར་སྔགས་རྩ་སྔགས་འབྲུ་བཅུ་
གསུམ་པ་ལ་ཨི་དཾ་བ་ལིནྟ་ཁ་ཁ་ཁཱ་ཧི་ཁཱ་ཧི་བཏགས་པ་གསུམ་མམ་ལྔས་ཕུལ། མཚན་སྔགས་སྔོན་འགྲོའི་ཕྱི་མཆོད། ནང་མཆོད། དུས་གསུམ་རྒྱལ་བ་ཀུན་དངོས་པད་དཀར་འཆང་། །འགྲོ་འདིའི་
ཕུན་ཚོགས་རེ་བ་སྐོང་བའི་ཕྱིར། །རབ་བརྗིད་ཁྲོ་བོའི་དབང་པོར་སྤྲུལ་པ་ལ། །ཡིད་བཞིན་ནོར་བུར་མཚན་གསོལ་ཕྱག་འཚལ་བསྟོད། །དཔལ་ལྡན་མགོན་པོ་འཁོར་དང་
བཅས༑ །མཆོད་སྦྱིན་གཏོར་མ་འདི་སྣོམས་ལ། །བསྟན་པ་བསྲུང་ཞིང་རྣལ་འབྱོར་པའི། །ཚེ་སྲིངས་ལོངས་སྤྱོད་རྒྱས་པ་དང་། །སྐྱེ་འགྲོ་དབང་དུ་འདུ་བར་མཛོད། །ཅེས་
དང་སྤྲོ་ན། བཅོམ་ལྡན་འདས་ཡིད་བཞིན་གཟི་ལྡན་ཐུགས་རྗེ་ཅན་ཁྱོད་ལ་གསོལ་བ་འདེབས་སོ། །སངས་རྒྱས་ཀྱི་བསྟན་པ་སྲུངས་ཤིག དཀོན་མཆོག་གི་དབུ་འཕང་བསྟོད་

༄༅།   །ཅིག དགེ་འདུན་གྱི་སྡེ་སྐྱོངས་ཤིག བླ་མའི་སྐུ་ཚེ་སྲིངས་ཤིག རྣལ་འབྱོར་པ་བདག་ལ་སྙན་པའི་གྲགས་པས་ས་སྟེང་མ་ལུས་པར་ཁྱབ་པ་
དང་༑ དགོས་འདོད་ཐམས་ཅད་ཆར་བཞིན་དུ་བབས་ནས། ལོངས་པ་སྤྱོད་ཟད་མི་ཤེས་པ་དང་། མི་ནོར་ཟས་གསུམ་འདུ་ཞིང་། ཐོས་བསམ་སྒོམ་གསུམ་འཕེལ་བ་
དང་༑ ཕྲིན་ལས་འབད་མེད་དུ་འགྲུབ་པར་མཛད་དུ་གསོལ། ཞེས་གང་འདོད་པའི་དོན་ལ་གསོལ་བ་གདབ། ཡི་གེ་བརྒྱ་པ་ལན་གསུམ། དེ་དག་ནི་བསྐྱེད་རིམ་མོ། ༈ །དེ་ནས་ཉེ་བར་བསྡུ་བ་ནི། རང་གི་
སྙིང་ག་ནས་འོད་ཟེར་འཕྲོས་པས་ཁམས་གསུམ་སྣོད་བཅུད་ཐམས་ཅད་འོད་དུ་ཞུ་ནས་རང་ལ་ཐིམ། རང་ཉིད་གདན་དང་བཅས་པ་སྙིང་གའི་མཁའ་འགྲོ་མ་ལ། དེ་སྔགས་
ཕྲེང་ལ། དེ་ཐིག་ལེ་ལ། དེ་ཧཱུྃ་ཡིག་ལ། དེ་ཡང་ནཱ་དའི་བར་དུ་ཐིམ། དེ་ཡང་འོད་དུ་ཡལ་བའི་ངང་ལ་ཅི་ཙམ་གནས་ཀྱི་བར་དུ་མཉམ་པར་འཇོག བཞག་པའི་ངང་ལ་རིག་

པ་དེ་རིག་སྟོང་། འགྱུ་བ་དེ་འགྱུ་སྟོང་། མ་སྒྲིབ་པར་གསལ་བ་དེ་གསལ་སྟོང་། ཡིན་མིན་གྱི་མཐའ་དང་བྲལ་བ་རྨི་ལམ་གྱི་སྣང་བ། སྒྱུ་མའི་རང་བཞིན་ཞེས་ངོ་སྤྲོད་པ་ནི་རྫོགས་
པའི་རིམ་པའོ། །ཞེས་ཤངས་པ་དུ་གུ་པ་བཞེད་དོ། །སླར་ཡང་དེའི་ངང་ནས་ལྷ་ཡི་སྐུར་ལྡང་ལ་གཏོར་མའི་རྣལ་འབྱོར་རམ། རང་གི་དཔྲལ་བར་ཨོཾ་སོགས་ཀྱིས་གནས་གསུམ་བསྲུང་ཞིང་། དགེ་བ་འདི་ཡིས་མྱུར་དུ་
བདག །ཡིད་བཞིན་ནོར་བུ་འགྲུབ་གྱུར་ནས། །འགྲོ་བ་གཅིག་ཀྱང་མ་ལུས་པ། །དེ་ཡིས་ས་ལ་འགོད་པར་ཤོག །ཐམས་ཅད་ནམ་མཁའི་མཛོད་བཞིན་དུ། །ལོངས་སྤྱོད་
ཟད་པ་མེད་པ་དང་། །རྩོད་པ་མེད་ཅིང་འཚེ་མེད་པ། །རང་དབང་དུ་ནི་སྤྱོད་པར་ཤོག །འབད་དང་རྩོལ་བས་མ་གོས་པའི། །ཡིད་བཞིན་ནོར་བུ་དཔག་བསམ་ཤིང་།
སེམས་ཅན་རེ་བ་སྐོང་མཛད་པའི། །བསམ་པ་འགྲུབ་པའི་བཀྲ་ཤིས་ཤོག །ཡོན་ཏན་རབ་རྫོགས་གངས་ཀྱི་རི་བོ་བཞིན། །བྱིན་རླབས་ཆུ་བོས་སྐལ་ལྡན་ཚིམ་མཛད་ཀྱིས།

༄༅།  །རང་སེམས་ལྷན་ཅིག་སྐྱེས་པ་སྟོན་མཛད་པའི། །ཆོས་རྗེ་བླ་མ་རྣམས་ཀྱི་བཀྲ་ཤིས་ཤོག །སྒྲུབ་པ་པོ་ལ་བུ་བཞིན་གཟིགས་མཛད་ཅིང་། །མི་འབྲལ་ལུས་
དང་གྲིབ་མ་ཇི་བཞིན་དུ། །དམ་ཚིག་ཅན་ལ་དངོས་གྲུབ་མཆོག་སྟེར་བའི། །ཡི་དམ་ལྷ་ཚོགས་རྣམས་ཀྱི་བཀྲ་ཤིས་ཤོག །དམ་ཅན་སྒྲུབ་པ་པོ་ཡི་རྗེས་འབྲང་ཞིང་། །ཞི་དང་
རྒྱས་དང་དབང་དང་མངོན་སྤྱོད་སོགས། །སྣ་ཚོགས་ཕྲིན་ལས་ཚུལ་བཞིན་སྒྲུབ་མཛད་པའི། །ཆོས་སྐྱོང་སྲུང་མ་རྣམས་ཀྱི་བཀྲ་ཤིས་ཤོག །སྣང་སྲིད་རང་གྲོལ་སྒྱུ་མ་རྨི་
ལམ་བཞིན། །བདེ་བ་ཆེན་པོ་རྒྱུན་ཆད་མེད་པའི་ཉམས། །ཡིད་ལ་བྱར་མེད་སྟོང་གསལ་ནམ་མཁའི་ངང་། །བདེ་ཆེན་ཕྱག་རྒྱ་ཆེན་པོའི་བཀྲ་ཤིས་ཤོག །སྒྲུབ་པ་པོ་ལ་
མཆོད་ཅིང་བསྟོད་པ་དང་། །སྐུར་པ་འདེབས་པའི་སྐྱེ་འགྲོ་གང་ཡིན་པ། །ཐམས་ཅད་བྱང་ཆུབ་ལམ་ལ་འགོད་མཛད་པའི། །མཉམ་ཉིད་བྱང་ཆུབ་སེམས་ཀྱི་བཀྲ་ཤིས

ཤོག །འཁོར་བ་མྱ་ངན་འདས་པ་ཐམས་ཅད་ཀྱི། །བཀྲ་ཤིས་གོ་འཕང་ཇི་སྙེད་ཡོད་པ་ཀུན། །ཕུན་སུམ་ཚོགས་པ་ཆུ་བོའི་གཞུང་བཞིན་དུ། །སྐྱེ་འགྲོ་ཡོངས་ལ་རྟག་ཏུ་བཀྲ་
ཤིས་ཤོག །བསོད་ནམས་དར་རྒྱས་རི་རྒྱལ་ལྷུན་པོ་བཞིན། །སྙན་གྲགས་ཆེན་པོ་ནམ་མཁའ་བཞིན་དུ་ཁྱབ། །ཚེ་རིང་ནད་མེད་གཞན་དོན་ལྷུན་གྲུབ་པའི། །ཡོན་ཏན་རྒྱ་མཚོ་
མཆོག་གི་བཀྲ་ཤིས་ཤོག། །།སརྦ་མངྒ་ལཾ།། ༈ །བལ་ཡུལ་ནས་རྒྱལ་ཡོངས་ས་ཆེན་ཞེས་པ་ལས་གུ་རུས་སྤེལ།།

༄༅། ཤངས་ལུགས་མགོན་དཀར་ཡིད་བཞིན་ནོར་བུའི་བུམ་པའི་རྟེན་ལ་བརྟེན་ནས་
ཕྲུ་གཡང་འགུགས་པའི་ཆོ་ག་རིན་ཆེན་དོན་ཡོད་ཞགས་པ་ཞེས་བྱ་བ་བཞུགས་སོ།།

༄༅།   །ན་མོ་གུ་ར་ཝེ། གསང་བ་རྒྱ་མཚོའི་མངའ་བདག་རྡོ་རྗེ་འཆང་། །བྱམས་དང་
སྙིང་རྗེའི་མངའ་བདག་ཤཱ་ཝ་རི། །མཁས་ཤིང་གྲུབ་པའི་མངའ་བདག་མི་ཏྲི་པ། །གསང་བའི་མངའ་
བདག་གསུམ་ལ་གསོལ་བ་འདེབས། །མཐུ་སྟོབས་དབང་ཕྱུག་གྲུབ་ཆེན་རཱ་ཧུ་ལ། །གྲུབ་པའི་དབང་ཕྱུག་

༄༅།    །ཁྱུང་པོ་རྣལ་འབྱོར་ཞབས། །མཁས་པའི་དབང་ཕྱུག་རིན་ཆེན་བརྩོན་འགྲུས་
ཏེ༑ །མཁྱེན་པའི་དབང་ཕྱུག་གསུམ་ལ་གསོལ་བ་འདེབས། །སྤྱན་རས་གཟིགས་གྲུབ་དབོན་སྟོན་སྐྱེར་
སྒང་པ། །གྲུབ་བརྙེས་གཉན་སྟོན་སྦས་པའི་རྣལ་འབྱོར་ཞབས། །འགྲོ་མགོན་ཆེན་པོ་སངས་རྒྱས་སྟོན་པ་

སྟེ༑ །འགྲོ་བའི་འདྲེན་པ་གསུམ་ལ །མཁས་གྲུབ་ཆེན་པོ་གཙང་པ་ཤངས་སྟོན་དང་། །མུས་པ་ཆེན་པོ་
རྒྱལ་མཚན་དཔལ་བཟང་པོ། །བླ་མ་ཆེན་པོ་རྡོ་རྗེ་གཞོན་ནུ་སྟེ། །ཆོས་རྗེ་བླ་མ་གསུམ་ལ༴ །འཁྲུལ་ཞིག་
མུས་ཆེན་ནམ་མཁའི་རྣལ་འབྱོར་པ། །སེམས་དཔའ་ཆེན་པོ་དཀོན་མཆོག་རྒྱལ་མཚན་དང་། །ནི་གུའི་

༄༅།   །ཆོས་ལ་དབང་བསྒྱུར་སངས་རྒྱས་བཟང་། །མཁས་གྲུབ་མཚུངས་མེད་
གསུམ་ལ༴ །ནམ་མཁའ་རྒྱལ་མཚན་ཞེས་གྲགས་མཚོ་སྒོ་བ། །རྣལ་འབྱོར་དབང་ཕྱུག་ཀུན་དགའ་བསོད་
ནམས་ཞབས། །སྔགས་འཆང་ཆེན་པོ་དཀོན་མཆོག་ལེགས་འཛིན་རྗེ། །འགྲོ་བའི་སྐྱབས་མཆོག་གསུམ་

ལ༴ །ཨེ་ཝཾ་མཁས་གྲུབ་དཔལ་ལྡན་དོན་གྲུབ་རྗེ། །གང་དེའི་སྐུ་དབོན་དཔལ་མཆོག་རྒྱལ་མཚན་ཞབས། །འཇམ་དབྱངས་བླ་མ་ནམ་མཁའ་དཔལ་
བཟང་པོ། །རྒྱལ་བའི་རྒྱལ་ཚབ་གསུམ་ལ །ཁ་སྐོང་ནི། མཁྱེན་བརྩེའི་གཏེར་ཆེན་སངས་རྒྱས་ཕུན་ཚོགས་དང་།རྣམ་འདྲེན་མཚུངས་མེད་བསྟན
འཛིན་ལྷུན་གྲུབ་ཞབས། །བསྟན་འགྲོའི་གཙུག་རྒྱན་དཔལ་ལྡན་ཆོས་སྐྱོང་སྟེ། །ཕན་བདེའི་མཆོག་སྩོལ་གསུམ་ལ༴ །མཁས་བཙུན་དམ་པ་རིན་ཆེན་
མཆོག་གྲུབ་དང་། །ཐམས་ཅད་མཁྱེན་དབང་ནམ་མཁའ་འཆི་མེད་ཞབས། །རྡོ་རྗེ་འཆང་དངོས་འཇམ་དཔལ་བཟང་པོ་སྟེ། །བཀའ་དྲིན་མཉམ་མེད་
གསུམ་ལ །མ་ལུས་ཤེས་བྱ་ཀུན་གཟིགས་མཁྱེན་བརྩེའི་དབང་། །གསང་བའི་བདག་པོ་བློ་གཏེར་དབང་པོ་དང་། །ལུང་རྟོགས་ཆོས་ཀྱི་ཉི་མ་བྲག་

༄༅།  །ར་བ། །བསྟན་པའི་སྒྲོན་མེ་གསུམ་ལ༴ །རྣལ་འབྱོར་དབང་ཕྱུག་གཞན་ཕན་སྙིང་པོ་དང་། །ཡོངས་རྫོགས་བསྟན་པ་
འཛིན་མཁས་སྙིང་པོའི་ཞབས། །དངོས་གྲུབ་ཀུན་སྩོལ་དབང་གི་རྒྱལ་པོ་སྟེ། །རིགས་བརྒྱའི་ཁྱབ་བདག་གསུམ་ལ །འཁོར་འདས་རང་སེམས་རྨི་
ལམ་སྒྱུ་མ་ལ། །གསལ་སྟོང་ལྷན་སྐྱེས་འོད་གསལ་བདེ་བ་ཆེ། །སྩོལ་མཛད་དཔལ་ལྡན་རྩ་བའི་བླ་མ་མཆོག །སྐྱབས་གནས་ཀུན་འདུས་ཞབས་ལ་
གསོལ་བ་འདེབས། །དངོས་བརྒྱུད་བླ་མའི་ཚོགས་དང་བཅོམ་ལྡན་འདས། །ཡིད་བཞིན་ནོར་བུ་མཁའ་འགྲོའི་ཚོགས་བཅས་དང་། །གཞན་ཡང་
ཕྱག་བྱར་འོས་པ་ཐམས་ཅད་ལ། །ཟོལ་མེད་སྙིང་ནས་ཕྱག་འཚལ་སྐྱབས་སུ་མཆི། །དངོས་འབྱོར་ཡིད་སྤྲུལ་མཆོད་པ་ཀུན་གྱིས་མཆོད། །སྡིག་པ་

ཀུན་བཤགས་དགེ་ལ་རྗེས་ཡི་རང་། །ཆོས་འཁོར་བསྐོར་བཞིན་རྟག་པར་བཞུགས་སུ་གསོལ། །དགེ་རྣམས་བླ་མེད་བྱང་ཆུབ་ཆེན་པོར་བསྔོ། །ཁྱེད་
ལ་གུས་པས་འདོད་དོན་ཞུ་བ་ནི། །གནས་སྐབས་སུ་ཡང་ཆོས་དང་མཐུན་པའི་དོན། །ཚེ་རིང་ནད་མེད་ལང་ཚོའི་དཔལ་ཐོབ་ནས། །མཐུན་རྐྱེན་གོང་
འཕེལ་ཉིད་དུ་མཛད་དུ་གསོལ། །ཁྱད་པར་འཛད་མེད་ལོངས་སྤྱོད་དཔལ་ཐོབ་ནས། །དེ་ཉིད་ལོག་པའི་འཚོ་བར་མི་འགྱུར་བར། །ཡར་མཆོད་སྦྱིན་
གཏོང་ལ་སོགས་བསོད་ནམས་ཀྱི། །ཚོགས་ཆེན་མྱུར་དུ་རྫོགས་པར་མཛད་དུ་གསོལ། །ཐབས་ཤེས་ཟུང་དུ་འཇུག་པའི་ས་ལམ་གྱི། །ཐེག་ཆེན་ལམ་
གྱི་རིམ་པ་ལེགས་བགྲོད་དེ། །ཀུན་མཁྱེན་སངས་རྒྱས་གོ་འཕང་མཐོན་པོ་ནས། །སྡུག་བསྔལ་ལྡན་པའི་འགྲོ་ལ་གཟིགས་པར་ཤོག །ཅེས་ཚིག་དོན་ཡིད་

༄༅།   །ལ་བསམ་ཞིང་མ་ཡེངས་པར་གསོལ་བ་དྲག་ཏུ་གདབ་བོ། །ཞེས་མགོན་དཀར་ཡིད་བཞིན་ནོར་བུའི་བླ་མ་བརྒྱུད་པའི་གསོལ་འདེབས་འདི་ནི་དོན་
གཉེར་གྱི་བཞེད་པ་བཞིན་བིཀྵུ་བུདྡྷ་ལཀྵྨཱིཾས་བྲིས་པ་འདིས་རང་གཞན་གྱི་ཆོས་དང་མཐུན་པའི་དོན་ཐམས་ཅད་ཡིད་བཞིན་དུ་འགྲུབ་པར་གྱུར་ཅིག། ༈ །ཨོཾ་སྭ་སྟི་བི་ཛ་
ཡནྟུ། སྲིད་ན་སྙེམས་པའི་མཐུ་ལྡན་ལྷ་ཆེན་ཡང་། །གང་གི་ཞབས་ཟུང་འདེགས་ལ་མངོན་སྤྲོ་ན། །གཞན་དག་སྨོས་སུ་མེད་པར་དབང་བསྒྱུར་
བའི༑ །ཕྲིན་ལས་ལྷུན་གྲུབ་ཡིད་བཞིན་ནོར་བུས་སྐྱོངས། །གང་དེའི་རྟེན་མཆོག་གཏེར་གྱི་བུམ་བཟང་ལ། །བརྟེན་ནས་སྲིད་ཞིའི་ཕྱུ་གཡང་ཕུན་
ཚོགས་ཀུན། །རིམ་གྱིས་འགུགས་བྱེད་སྤྱི་མཐུན་ཆོ་གའི་ཁྲིགས། །རིན་ཆེན་དོན་ཡོད་ཞགས་པ་འདི་ན་སྤེལ། །དེ་ལ་འདིར་ཤངས་ལུགས་མགོན་དཀར་ཡིད་

བཞིན་ནོར་བུའི་ལས་ཚོགས་ལས་བྱུང་བའི་གཏེར་བུམ་མདུན་བསྐྱེད་ཀྱི་སྒྲུབ་རྟེན་བྱས་ཏེ། ཕྱུགཡང་འགུགས་པའི་ཆོ་ག་ངག་འདོན་ཟོར་ཡང་བའི་དབང་གིས་རྣམ་སྲས་ནོར་བུ་མཆོག་
རྒྱལ་ནས་ཁ་བསྐངས་ཏེ་ཁྱེར་བདེ་དོན་ཚང་གི་ཚུལ་དུ་སྨོས་ན། སྦྱོར་བ་བི་སྤེན་འགྲུབ་སྦྱོར་སོགས་དགེ་བའི་ཉིན་མཛོད་ཕུག་གམ། བཀྲ་ཤིས་པའི་ཁང་པར་སྟེགས་བུ་ཁེབས་ལྡན་གྱི་
ཁར་འབྲུའི་པདྨ་འདབ་བརྒྱད་ཀྱིས་དབུས་སུ་གཏེར་བུམ་བཅའ་སྒྲུབ་ཚད་ལྡན་སྔོན་དུ་སོང་ཟིན་པ་བཞུགས་སུ་གསོལ། གཏོར་མ་བཞི་དང་ཉེར་སྤྱོད་བུམ་པ་སྒྲུབ་ཐབས་ནས་འབྱུང་བ་
བཞིན་དང་། གཡས་གཡོན་གང་བདེར་བསྐང་བའི་གཏོར་མ་ཞི་དྲག་གི་མཆོད་པ་བཅས་བཤམ། མགོན་པོའི་བྲིས་འབུར་གྱི་སྐུ་ཡོད་ནའང་ཅི་བདེ་བར་བཀོད་ཅིང་། འདོད་ཡོན་སྤྱན་
གཟིགས་ཀྱི་བྱེ་བྲག་ཅི་འབྱོར་པ་བཤམས་ཤིང་བག་དྲོ་བར་བྱ། མདའ་དར་དང་རྡོར་དྲིལ་ནང་མཆོད་ཌཱ་མ་རུ་རྔ་སིལ་དུང་དཀར་སོགས་ཉེར་མཁོ་ཐམས་ཅད་ཚོགས་པར་བྱ། སྟེགས་ཇི་

༄༅།  །ལྟར་རིགས་པར་ཕྱུ་གླུད་ཅེས་པ་དཀར་གཏོར་གཉིས་དང་བགེགས་གཏོར་བཤམས་པ་ཆབ་ཀྱིས་བྲན། དངོས་གཞིའི་ངག་འདོན་ལ། སྒྲུབ་པ་པོ་
རྣམས་སྟན་ལ་འཁོད་དེ། ཕྲུ་གླུད་ཀྱི་གཏོར་མ་དང་པོ་བསང་སྦྱང་། སྟོང་པའི་ངང་ལས་ཕྲུ་གླུད་ཀྱི་གཏོར་མ་འདོད་དགུ་ཕུན་སུམ་ཚོགས་པའི་རྒྱ་མཚོར་གྱུར་པར་
བསམས་ལ། འབྲུ་གསུམ་གྱིས་བྱིན་གྱིས་བརླབས། རང་གི་སྙིང་ག་ནས་འོད་ཟེར་འཕྲོས་པས་རྒྱལ་པོ་ཆེན་པོ་བཞི་ཨོ་བཛྲ་ས་མཱ་ཛ༔ ཨོ་ཙ་ཏུརྨཧཱ་རཱ་ཛ་ས་པ་
རི་ཝཱ་ར་ཨོཾ་ཨ་ཀཱ་རོ་མུ་ཁཾ་སརྦ་དྷརྨཱ་ཎཱཾ་ཨཱདྱ་ནུཏྤནྣ་སོགས་ལན་གསུམ་གྱིས་བསྔོས་ལ། གཏོར་མ་གཉིས་པ་བྱིན་རླབས་སྔར་བཞིན་དང་། སླར་ཡང་སྙིང་ག་ནས་འོད་
ཟེར་འཕྲོས་པས་ཕྱོགས་སྐྱོང་འཇིག་རྟེན་སྐྱོང་བ་འཁོར་དང་བཅས་པ་སྤྱན་དྲངས། ཨོཾ་ད་ཤ་དི་ཀ་ལོ་ཀ་པཱ་ལ་ས་པ་རི་ཝཱ་ར་ཨོཾ་ཨ་ཀཱ་རོ་སོགས་ལན་གསུམ་

གྱིས་བསྔོས་ལ། ཕྲུ་ཁུ་ཡེ། ཤར་ཕྱོགས་རྒྱལ་པོ་ཡུལ་འཁོར་སྲུང་། །དྲི་ཟ་གཤིན་རྗེའི་རྒྱལ་པོ་སྟེ། །ཤར་ཕྱོགས་ཁམས་ལ་དབང་གིས་བསྒྱུར།
བློན་བཙུན་མོ་འཁོར་དུ་བཅས། །ཕྱྭ་གླུད་བཟང་པོ་འདི་བཞེས་ལ། །ཕྱྭ་དང་གཡང་ནི་འདིར་ཁུག་ཅིག །དགོས་འདོད་ཆར་ལྟར་འདིར་ཕོབ་ཅིག །ཚེ་
དང་དཔལ་ནི་འདིར་སྐྱོབས་ཤིག །ལྷོ་ཕྱོགས་རྒྱལ་པོ་འཕགས་སྐྱེས་པོ། །གྲུལ་བུམ་མ་མོའི་རྒྱལ་པོ་སྟེ། །ལྷོ་ཕྱོགས་ཁམས་ལ་དབང་གིས་
བསྒྱུར༑ །རྗེ་བློན་བཙུན་མོ་འཁོར་དུ་བཅས། །ཕྲུ་གླུད་བཟང་པོ་འདི་བཞེས་ལ། །ཕྱ་དང་གཡང་ནི་འདིར །དགོས་འདོད་ཆར་ལྟར་འདིར །ཚེ་
དང་དཔལ་ནི་འདིར །ནུབ་ཕྱོགས་རྒྱལ་པོ་སྤྱན་མི་བཟང་། །ཀླུ་དང་བདུད་ཀྱི་རྒྱལ་པོ་སྟེ། །ནུབ་ཕྱོགས་ཁམས་ལ་དབང་གིས་བསྒྱུར། །རྗེ་བློན་

༄༅།  །བཙུན་མོ་འཁོར་དུ་བཅས། །ཕྱྭ་གླུད་བཟང་པོ༴ །ཕྱྭ་དང་གཡང་ནི་འདིར༴ །དགོས་འདོད་ཆར་ལྟར་འདིར །ཚེ་དང་
དཔལ་ནི་འདིར །བྱང་ཕྱོགས་རྒྱལ་པོ་རྣམ་ཐོས་སྲས། །གནོད་སྦྱིན་ཤ་ཟའི་རྒྱལ་པོ་སྟེ། །བྱང་ཕྱོགས་ཁམས་ལ་དབང་གིས་བསྒྱུར། །རྗེ་བློན་
བཙུན་མོ་འཁོར་དུ་བཅས། །ཕྲུ་གླུད་བཟང་པོ༴ །ཕྱྭ་དང་གཡང་ནི་འདིར །དགོས་འདོད་ཆར་ལྟར་འདིར །ཚེ་དང་དཔལ་ནི་འདིར །སྟེང་
ཕྱོགས་ཚངས་པ་བརྒྱ་བྱིན་སོགས། །ལྷ་ཆེན་བརྒྱད་པོ་ཐམས་ཅད་དེ། །སྟེང་ཕྱོགས་ལྷ་ཡི་ཚོགས་བཅས་རྣམས། །ཕྲུ་གླུད་བཟང་པོ་།ཕྱུ་དང་
གཡང་ནི་འདིར །དགོས་འདོད་ཆར་ལྟར་འདིར །ཚེ་དང་དཔལ་ནི་འདིར །འོག་ཕྱོགས་དགའ་བོ་འཇོག་པོ་སོགས། །ས་བདག་ཀླུ་གཉན་

ཐམས་ཅད་དེ། །འོག་ཕྱོགས་གནས་པའི་ཚོགས་བཅས་རྣམས། །ཕྱྭ་གླུད་བཟང་པོ །ཕྱྭ་དང་གཡང་ནི་འདིར །དགོས་འདོད་ཆར་ལྟར་
འདིར །ཚེ་དང་དཔལ་ནི་འདིར །བར་སྣང་ཉི་ཟླ་རྒྱུ་སྐར་དང་། །གཟའ་དང་གདོང་མོ་གཟེད་སྨན་སོགས། །བར་སྣང་གནས་པའི་ཚོགས་བཅས་
རྣམས༑ །ཕྱུ་གླུད་བཟང་པོ་འདི །ཕྱྭ་དང་གཡང་ནི་འདིར །དགོས་འདོད་ཆར་ལྟར་འདིར །ཚེ་དང་དཔལ་ནི་འདིར །ཕྱོགས་མཚམས་བདུད་
རྨུ་རྒྱལ་པོ་བཙན། །སྲིན་པོ་འབྱུང་པོ་མ་མོ་དང་། །གཡའ་སྨན་གངས་སྨན་མཚོ་སྨན་དང་། །ཡུལ་ཕྱོགས་འདིར་གནས་གཞི་བདག་དང་། །དམ་སྲི་
གདོན་བགེགས་ཐམས་ཅད་རྣམས། །ཕྱྭ་གླུད་བཟང་པོ་འདི་བཞེས་ལ། །ཕྲུ་དང་གཡང་ནི་འདིར་ཁུག་ཅིག །དགོས་འདོད་ཆར་ལྟར་འདིར་ཕོབ་

༄༅།  །ཅིག །ཚེ་དང་དཔལ་ནི་འདིར་སྐྱོབས་ཤིག །ཅེས་པའི་གཏོར་མ་བསྔོས་ནས་ཕྲིན་ལས་བཅོལ་ལོ། །ཕྱྭ་རྫས་བསང་བ་ནི། བགེགས་
གཏོར་གཅིག་ལ། ཨོཾ་ཨཱཿ ཧཱུྃ་གིས་བྱིན་གྱིས་བརླབས་ཏེ། ནམ་མཁའ་མཛོད་ཀྱི་ཕྱག་རྒྱ་དང་། ཨོཾ་སརྦ་བིགྷྣ་ན་ན་སརྦ་ཏ་ཐཱ་ག་ཏེ་བྷྱོཿ སོགས་ཀྱིས་བསྔོས་ལ། རྡོ་
རྗེ་དྲིལ་བུ་ཐོགས་ཏེ་འདི་སྐད་དུ། ཧཱུྃ་གསང་ཆེན་སྒྲུབ་པའི་དཀྱིལ་འཁོར་འདིར། །དངོས་གྲུབ་སྩོལ་ཕྱིར་འདུ་འགྱུར་བའི། །ལྷ་དང་སྲུང་མ་མ་གཏོགས་
པའི༑ །དངོས་གྲུབ་བར་དུ་གཅོད་བྱེད་པའི། །གདོན་བགེགས་འབྱུང་པོ་ཁྱེད་ཅག་རྣམས། །མཆོད་སྦྱིན་གཏོར་མས་ཚིམ་གྱིས་ལ། །མ་འཚེ་བར་ནི་
གཞན་དུ་དེངས། །ཅི་སྟེ་མི་འགྲོ་འདུག་བྱེད་ན། །བདེ་གཤེགས་ཀུན་འདུས་ཐུགས་གཉིས་མེད། །ཡེ་ཤེས་ཁྲོ་བོའི་འཕྲོ་འདུ་ཡིས། །བགེགས་དཔུང་

ཐམས་ཅད་རྡུལ་ཕྲན་བཞིན། །འཐག་འགྱུར་འདི་ལ་ཐེ་ཚོམ་མེད། །ཅེས་བརྗོད་ཅིང་རོལ་མོ་དང་བཅས་ཏེ། ཨོཾ་སུམྦྷ་སོགས་དང་། ཡུངས་ཐུན་བརྡེག་ཅིང་མཚམས་
གཅད་དོ། །ཕྲ་སྒོ་བསྡམ་པ་ནི། ཤར་གྱི་སྒོ་མ་ལྕགས་ཀྱུ་མ། །དཀར་མོ་ཞི་བའི་ལས་ལ་བརྩོན། །དུང་གི་སྒོ་མོ་བསྡམས་ནས་ཀྱང་། །ཕྱྭ་དང་གཡང་དུ་
འདིར །དགོས་འདོད་ཆར་ལྟར་འདིར །ཚེ་དང་དཔལ་ནི་འདིར །ལྷོ་ཡི་སྒོ་མ་ཞགས་པ་མ། །སེར་མོ་རྒྱས་པའི་ལས་ལ་བརྩོན། །གསེར་གྱི་
སྒོ་མོ་བསྡམས་ནས་ཀྱང་། །ཕྱྭ་དང་གཡང་ནི་འདིར༴ །དགོས་འདོད་ཆར་ལྟར་འདིར །ཚེ་དང་དཔལ་ནི་འདིར །ནུབ་ཀྱི་སྒོ་མ་ལྕགས་སྒྲོག་
མ༑ །དམར་མོ་དབང་གི་ལས་ལ་བརྩོན། །ཟངས་ཀྱི་སྒོ་མོ་བསྡམས་ནས་ཀྱང་། །ཕྱྭ་དང་གཡང་ནི་འདིར །དགོས་འདོད་ཆར་ལྟར་འདིར །ཚེ་

༄༅། །དང་དཔལ་ནི༴ །བྱང་གི་སྒོ་མ་དྲིལ་བུ་མ། །སྔོན་མོ་དྲག་པོའི་ལས་ལ་བརྩོན། །གཡུ་ཡི་སྒོ་མོ་བསྡམས་ནས་ཀྱང་།
ཕྱྭ་དང་གཡང་ནི་འདིར །དགོས་འདོད་ཆར་ལྟར་འདིར །ཚེ་དང་དཔལ་ནི་འདིར །ཕྱུ་འདིར་མ་ཕམ་གཡང་དུ་བྱོན། །གཡང་འདིར་མ་ཉམས་
ཀླུ བསྐྱབ་ཏུ་གསོལ། །ཞེས་པའི་སྒོ་མ་བཞི་ལ་ལས་བཅོལ། དེ་ནས་གནས་དང་མཆོད་པའི་ཡོ་བྱད་རྣམས། ཨོཾ་བཛྲ་ཨ་མྲྀ་ཏས་བསང་། སྭ་བྷཱ་ཝས་སྦྱངས། སྟོང་པའི་
ངང་ལས་གནས་ཁང་བྷྲཱུྃ་ལས་རིན་པོ་ཆེ་སྣ་ཚོགས་ལས་གྲུབ་པའི་ཐར་པ་ཆེན་པོའི་གཞལ་ཡས་ཁང་གྲུ་བཞི་པ། སྒོ་བཞི་པ། རྟ་བབས་བཞིས་མཛེས་
ཤིང་རྒྱན་ཐམས་ཅད་ཀྱིས་བརྒྱན་པ། མཚན་ཉིད་ཐམས་ཅད་ཡོངས་སུ་རྫོགས་པའི་ནང་དུ་མཆོད་རྫས་རྣམས་ཨཱ་ལས་བྱུང་བའི་ཡེ་ཤེས་ཀྱི་ཀ་པཱ་ལ་

ཡངས་ཤིང་རྒྱ་ཆེ་བའི་ནང་དུཨོཾ་ཨཱཿ ཧཱུཾ་ཞུ་བ་ལས་བྱུང་བའི་ལྷ་རྫས་ལས་གྲུབ་པའི་མཆོད་ཡོན། ཞབས་བསིལ། མེ་ཏོག བདུག་སྤོས། མར་
མེ༑ དྲི་མཆོག ཞལ་ཟས། རོལ་མོ་རྣམས་དྭངས་ཤིང་ཐོགས་པ་མེད་པ་རྒྱུ་འཇིག་རྟེན་དང་འཇིག་རྟེན་ལས་འདས་པའི་དགེ་བ་ལས་གྲུབ་པ། ངོ་བོ་
བཟང་ཞིང་གཙང་བ། ཡུལ་ནམ་མཁའིམཐའ་ཁྱབ་པ། དུས་འཁོར་བ་ཇི་སྲིད་མ་སྟོང་གི་བར་དུ་རྒྱུན་མི་ཆད་པར་གྱུར། ཨོཾ་བཛྲ་ཨརྒྷཾ་ཨཱཿ 
ཧཱུྃ༑ ནས། ཤབྡ་ཨཱཿ ཧཱུྃ་ཞེས་པའི་བར་བརྗོད་མཐར། གྷནྡྷེ་ར་ཎི་ཏ་རོལ་ཆེན་དང་བཅས་པས་བྱིན་དབབ་བོ། །དེ་ནས་མགོན་དཀར་གྱི་བདག་
ཉེར་བསྡུའི་རྫོགས་རིམ་གྱི་བར་ཉམས་སུ་བླངས་ལ། སླར་ཡང་དེའི་ངང་ནས་རང་ཉིད་ལྷའི་སྐུར་གྱུར་པར་བསམས་ལ། བུམ་པ་བསང་སྦྱང་། སྟོང་པའི་ངང་ལས་

༄༅།   །བུམ་པའི་གྲངས་དང་མཉམ་པའི་པཾ་ལས་པདྨ་དང་ཨ་ལས་ཟླ་བའི་དཀྱིལ་འཁོར་གྱི་སྟེང་དུ་བྷྲཱུྃ་ལས་རིན་པོ་ཆེའི་བུམ་པ་
ཡངས་ཤིང་རྒྱ་ཆེ་བའི་ནང་དུ་རིན་པོ་ཆེ་དང་འབྲུ་བཅུད་དང་། ཟས་ནོར་ལོངས་སྤྱོད་ལྷ་མིའི་དཔལ་འབྱོར་ཕུན་སུམ་ཚོགས་པས་ཡོངས་སུ་གང་བར་
གྱུར་པར་བསམས་ལ། ཆོས་ཉིད་རྣམ་པར་དག་པའི་སྔགས་རྒྱས་སྦྱང་བ་ནི། ཐལ་མོ་ཁོང་སྟོང་དུ་སྦྱར་བ་སྙིང་གར་བཞག་ལ། ཨོཾ་སྭ་བྷཱ་ཝ་བི་ཤུདྡྷ༔ སརྦ་དྷརྨཱཿ སྭ་བྷཱ་ཝ་
བི་ཤུདྡྷོ྅ཧཾ། ཞེས་ལན་གསུམ། ནམ་མཁའ་མཛོད་ཀྱི་སྔགས་རྒྱས་སྤེལ་བ་ནི། ཐལ་མོ་ཁོང་སྟོང་དུ་སྦྱར་བའི་ཚིགས་བར་པ་རྣམས་བཅག་པ་དཔྲལ་བར་བཞག་ལ། ན་མཿ
སརྦ་ཏ་ཐཱ་ག་ཏེ་བློ་བི་ཤྭ་མུ་ཁེ་བྷྱཿ སརྦ་ཐཱ་ཁཾ་ཨུཏྤ་ཏེ་སྤ་ར་ཎ་ཨི་མཾ་ག་ག་ན་ཁཾ་སྭཱ་ཧཱ། ལན་གསུམ། བདུད་རྩི་འཁྱིལ་པའི་སྔགས་རྒྱས་བསྒྱུར་བ་ནི། ཐལ་མོ་སྦྱར་

བའི་ཁ་གྱེན་དུ་ཕྱེ་སྟེ་མཐེ་བོང་བསྣོལ་ལ། ཨོཾ་བཛྲ་ཨ་མྲྀ་ཏ་ཀུཎྜ་ལཱི་ཧ་ན་ཧ་ན་ཧཱུྃ་ཕཊ། ཅེས་དང་། རྒྱ་ཆེན་ཤུགས་ལྡན་འོད་ཀྱི་སྔགས་རྒྱས་སྤྱོད་པར་དབང་བ་ནི། གཡས་
ཁུ་ཚུར་བཅངས་པའི་མཛུབ་མོ་བསྒྲེང་། གཡོན་རྡོ་རྗེ་ཁུ་ཚུར་སྙིང་གར་བཞག་ལ། ན་མཿ སརྦ་ཏ་ཐཱ་ག་ཏ་ཨ་ཝ་ལོ་ཀི་ཏེ། ཨོཾ་སམྦྷ་ར་སམྦྷ་ར་ཧཱུཾ། ཞེས་དང་། ཡེ་
ཤེས་སྐར་མདའི་སྔགས་རྒྱས་ཐོབ་པར་བྱ་བ་ནི། གཡས་ཁུ་ཚུར་བཅངས་པ་སྙིང་གར་བཞག གཡོན་མཐེ་བོང་ལག་མཐིལ་དུ་བཞག་པའི་མཆོག་སྦྱིན་གྱི་ཕྱག་རྒྱ་བྱས་ལ། ཨོྃདྡྷཱན་
ཨ་ཝ་ལོ་ཀི་ཏེ་ན་མཿ ས་མནྟ་སྤ་ར་ཎ་རསྨི་བྷ་ཝ་ས་མ་ཡ་མཧཱ་མ་ཎི་དུ་རུ་དུ་རུ་ཧྲི་ད་ཡ་ཛྭ་ལ་ནི་སྭཱ་ཧཱ། ཞེས་དང་། དབང་བསྒྱུར་འཁོར་ལོའམ། ལྷ་མགོན་སྤྱིའི་
སྔགས་རྒྱས་དབང་དུ་བྱ་བ་ནི། སོར་མོ་ནང་དུ་བསྣོལ་བའི་རྡོ་རྗེ་བསྡམས་པ་ལས། མཐེ་བོང་གཉིས་གཤིབས་ཏེ་བསྒྲེངས་ལ། ཨོཾ་ན་མསྶ་མནྟ་བུདྡྷཱ་ནཾ་གྲ་ཧེ་ཤཱ་རི་པྲ་པཉྩ་

༄༅།  །ཏི། མཧཱ་ས་མ་ཡ་སྭཱ་ཧཱ། ཞེས་དང་ཕྱག་རྒྱ་རྣམས་ཕྱོགས་བཅུར་བསྟན་ཞིང་སྔགས་རྣམས་ལན་གསུམ་ལ་སོགས་པ་བརྗོད་དོ། །དེ་ལྟར་
སྔགས་དྲུག་ཕྱག་དྲུག་གིས་ཡོ་བྱད་རྣམས་ཟད་མི་ཤེས་པའི་གཏེར་དང་། ལོངས་པ་སྤྱོད་དང་། བདུད་རྩིའི་རྒྱ་མཚོ་ཆེན་པོར་བྱིན་གྱིས་བརླབས་ནས། དེ་ལྟ་
བུའི་བུམ་པའི་ནང་སྟོད་ཀྱི་ཆ་ལ་ཧཱུྃ་དཀར་པོ་དངུལ་ཆུ་དྭངས་པའི་མདོག་ལྟ་བུ་དེ་ཡོངས་སུ་གྱུར་པ་ལས་དེ་ཉིད་བཅོམ་ལྡན་འདས་མགོན་པོ་ཡིད་བཞིན་
ནོར་བུ་སྐུ་མདོག་དཀར་ལ་དམར་བའི་མདངས་ཆགས་པ། ཞལ་གཅིག་འཛུམ་ཞིང་ཁྲོ་བའི་ཉམས་དང་ལྡན་པ། སྤྱན་གསུམ་པ། ཕྱག་དྲུག་
པ༑ གཡས་ཀྱི་དང་པོས་གྲི་གུག་འཕྱར་བ། གཉིས་པས་ཡིད་བཞིན་གྱི་ནོར་བུ། གསུམ་པས་ཌཱ་མ་རུ་འཁྲོལ་བ། གཡོན་གྱི་དང་པོས་ཐོད་པའི་ནང་

བུམ་པ་རིན་པོ་ཆེ་སྣ་ཚོགས་ཀྱིས་གང་བ་བརླ་གཡོན་ལ་བརྟེན་ཏེ་འཛིན་པ། བར་པས་རྩེ་གསུམ། ཐ་མས་ལྕགས་ཀྱུ་བསྣམས་པ། རིན་པོ་ཆེའི་རྒྱན་
སྣ་ཚོགས་ཀྱིས་བརྒྱན་པ། སྐུ་སྨད་ལ་དར་སྣ་ཚོགས་ཀྱི་ཤམ་ཐབས་དང་རིན་པོ་ཆེའི་ཆུན་འཕྱང་སྣ་ཚོགས་ཀྱིས་མཛེས་པར་བྱས་པ། ཞབས་གཉིས་
དུར་ཁྲོད་ཆེན་པོ་བསིལ་བའི་ཚལ་ནས་ད་ལྟ་རང་བྱོན་པ་འདྲ་བ། འབྱོན་འཕྲོ་ལ་བཞུགས་པ་འདྲ་བའི་ཞབས་འོག་ན་ཚོགས་བདག་ལ་ཕུག་དང་ནེའུ་ལེ་
བཟུང་བ་རེ་རེ་མནན་པའི་ཁ་དང་བཤང་ལམ་ཐམས་ཅད་ནས་རིན་པོ་ཆེ་ལྷུག་ལྷུག་འོང་བ། མགོན་པོའི་སྤྱི་བོར་བླ་མ་རྡོ་རྗེ་འཆང་དགོས་འདོད་ཐམས་
ཅད་འབྱུང་བ་ཞལ་འཛུམ་བག་དང་ལྡན་པ། གཡས་རིན་པོ་ཆེ་གཡོན་དེས་ཡུ་བ་བྱས་པའི་དྲིལ་བུ་འཛིན་པ། ཞབས་རྡོ་རྗེའི་སྐྱིལ་ཀྲུང་གིས་བཞུགས་

༄༅།   །པ། མགོན་པོའི་ཐུགས་ཀར་དབང་སྡུད་ཀྱི་མཁའ་འགྲོ་མ་དམར་མོ་ཞལ་གཅིག་ཕྱག་གཉིས་མ་རྒྱན་སྣ་ཚོགས་ཀྱིས་
བརྒྱན་པ། ཕྱག་གཡས་ལྕགས་ཀྱུ་གཡོན་ཐོད་པ་བསྣམས་པ། ཞབས་གཉིས་གར་སྟབས་ལིང་ངེ་བ། སྤྱན་གསུམ་ནམ་མཁའ་ལ་ཧྲིག་ཧྲིག་
གཟིགས་པ། ཁམས་གསུམ་དབང་དུ་སྡུད་པ་ཅིག་ཏུ་གྱུར། དེའི་སྙིང་གར་ཆོས་ཉིད་ཀྱི་ཐིག་ལེ་དམར་པོ་འོད་འཕྲོ་བ། འཁོར་དུ་མཁའ་འགྲོ་གནོད་
སྦྱིན་ནོར་བདག་གི་ཚོགས་དཔག་ཏུ་མེད་པས་བསྐོར་བ་དང་བཅས་པར་གྱུར། ཡང་འཁོར་ལོ་ཡོད་ན་བསང་སྦྱང་། འཁོར་ལོ་རྣམས་མི་དམིགས་ཏེ་སྟོང་པར་
གྱུར། སྟོང་པའི་ངང་ལས་འཁོར་ལོའི་གྲངས་དང་མཉམ་པའི་ཧཱུཾ་དཀར་པོ་དངུལ་ཆུ་དྭངས་པའི་སོགས་ནས། དཔག་ཏུ་མེད་པས་བསྐོར་བ་དང་བཅས་

པར་གྱུར་ཅེས་པའི་བར་གྱིས་འཁོར་ལོ་བསྐྱེད། སྐུ་རྟེན་ཡོད་ནའང་བུམ་བསྐྱེད་ཀྱི་ཞར་ལ་གསལ་འདེབས་ཙམ་ལས་ལོགས་སུ་བསྐྱེད་མི་དགོས་སོ། །སྤྱན་འདྲེན་པ་ནི། རང་གི་
སྙིང་ག་ནས་འོད་ཟེར་འཕྲོས་པས་དུར་ཁྲོད་བསིལ་བའི་ཚལ་ནས་མགོན་པོ་ཡིད་བཞིན་ནོར་བུ་ལ་མཁའ་འགྲོ་གནོད་སྦྱིན་ནོར་བདག་གི་ཚོགས་དཔག་ཏུ་
མེད་པས་བསྐོར་བ་ཨོཾ་བཛྲ་ས་མཱ་ཛ༔ རྫ་སིལ་དབྱངས་དང་བཅས་ཏེ། སྐང་བའི་འགོ་ནས་འབྱུང་བའི། ཧཱུཾ། ཙནྡན་ལྗོན་པས་མཚན་པའི་དུར་ཁྲོད་ནས། །
སྟོན་ཀའི་སྤྲིན་དཀར་ཕུང་པོ་གཡོ་བ་བཞིན། །ཕྱག་ན་པདྨོའི་རྣམ་རོལ་བསྟན་སྲུང་མཆོག །མགོན་དཀར་ནོར་བུའི་ཆར་འབེབས་གནས་འདིར་
གཤེགས། །ལྷ་ཆེན་བླ་མ་ཡིད་བཞིན་ནོར་བུ་ཡི། །བཀའ་བསྒྲུབ་ཕྱོགས་བཅུའི་འཇིག་རྟེན་དབང་དུ་སྡུད། །རྣལ་འབྱོར་འདོད་པའི་དངོས་གྲུབ་མྱུར་

༄༅།   །སྩོལ་བ། །མཁའ་འགྲོ་ནོར་བདག་ཚོགས་བཅས་ད་ཚུར་སྤྱོན། །མགོན་པོ་འཁོར་བཅས་སྔོན་གྱི་ཐུགས་བསྐྱེད་དང་། །
དམ་ཚིག་ལ་དགོངས་དགྱེས་པས་གནས་འདི་རུ། །ནོར་བུ་དགོས་འདོད་དཔལ་དང་འགྲོགས་པ་བཞིན། །ཚུར་གཤེགས་དཔལ་འབྱོར་རྣམ་པར་རྒྱས་
པར་མཛོད། །ཅེས་དང་། གུ་རུ་མཧཱ་ཀཱ་ལ་ཧ་རི་ནི་ས་སིདྡྷི་ཛ༔ ས་པ་རི་ཝཱ་ར་ཨེ་ཧྱེ་ཧི། ཞེས་དང་། ཛ ཉེར་གཅིག་གིས་སྤྱན་དྲངས། ཛཿ ཧཱུྃ་བཾ་ཧོ༔ ས
བསྟིམ། མཆོད་པ་རྣམས་བསང་སྦྱང་། སྟོང་པའི་ངང་ལས་ཨ་ལས་ཡེ་ཤེས་ཀྱི་ཀ་པཱ་ལ་ཡངས་ཤིང་རྒྱ་ཆེ་བ་རྣམས་ཀྱི་ནང་དུ་ཨོཾ་ཨཱཿ ཧཱུཾ་ཞུ་བ་ལས་བྱུང་
བའི་ལྷ་རྫས་ལས་གྲུབ་པའི་མཆོད་ཡོན། ཞབས་བསིལ། མེ་ཏོག བདུག་སྤོས། མར་མེ། དྲི་ཆབ། ཞལ་ཟས། རོལ་མོ་རྣམས་དྭངས་ཤིང་

ཐོགས་པ་མེད་པ་ནམ་མཁའི་མཐའ་ཀླས་པར་གྱུར། ཨོཾ་བཛྲ་ཨརྒྷཾ་ཨཱཿ ཧཱུཾ་སོགས་ནས། ཤབྡ་ཨཱཿ ཧཱུཾ་ཞེས་པས་བྱིན་གྱིས་བརླབས་ནས། ཨོཾ་སརྦ་བིཏ་པཱུ་ར་
སོགས་དང་། ཨོཾ་བཛྲ་སྤ་ར་ཎ་ཁཾ་སྭཱ་ཧཱ་ཞེས་དང་། དྲི་མེད་ཡིད་འོང་ལྷ་ཡི་རྫས། །མཆོད་ཡོན་ཞབས་བསིལ་མེ་ཏོག་སྤོས། །མར་མེ་དྲི་བཤོས་རོལ་
མོའི་ཚོགས། །མགོན་པོ་འཁོར་དང་བཅས་ལ་འབུལ། །བཞེས་ནས་མི་ཕྱུགས་ལོངས་སྤྱོད་སོགས། །ཕྲུ་གཡང་འགུགས་པའི་ཕྲིན་ལས་མཛོད། །
ཨོཾ་གུ་རུམཧཱ་ཀཱ་ལ་ས་པ་རི་ཝཱ་ར་ཨོཾ་ཨརྒྷཾ་པྲ་ཏཱིཙྪ་སྭཱ་ཧཱ། ཨོཾ་པཱ་དྱཱཾ་པྲ་ཏཱིཙྪ་སྭཱ་ཧཱ། ཨོཾ་བཛྲ་པཥྤེ་ཡཿ ཧཱུཾ་སོགས་ནས། ཤབྡ་ཨཱཿ ཧཱུྃ་གིས་རོལ་མོ་དང་བཅས་
ཏེ་ཉེར་སྤྱོད་དང་། འཇིག་རྟེན་གཟུགས་མཛེས་ཇི་སྙེད་དང་། །སྙན་བརྗིད་རོལ་མོ་ཡིད་འོང་དྲི། །རོ་མཆོག་རེག་བྱའི་འདོད་ཡོན་ལྔ། །མགོན་པོ་འཁོར་

༄༅། །དང་བཅས༔ །བཞེས་ནས་མི་ཕྱུགས །ཕྲུ་གཡང་འགུགས་པའི༴ །མཚན་སྔགས་ཀྱི་མཐར། པཉྩ་ཀཱ་མ་གུ་ཎ་པཱུ་ཛི་ཏེ་
ཨཱཿ ཧཱུྃ་གིས་འདོད་ཡོན་ལྔ་དང་། སྔོན་གྱི་བསོད་ནམས་མཐུ་ཆེན་གྱི། །དཔལ་དུ་འོངས་པ་འབྱོར་པའི་ཕུལ། །མི་དབང་རྒྱལ་སྲིད་རིན་ཆེན་བདུན། །
མགོན་པོ་འཁོར་དང་བཅས༔ །བཞེས་ནས ཕྱྭ་གཡང་འགུགས་པའི །སཔྟ་རཏྣ་པཱུ་ཛི་ཏེ་ཨཱཿ ཧཱུྃ་གིས་རིན་ཆེན་བདུན་དང་། གང་གང་འདོད་པའི་
དོན་དེ་ནི། །དེ་དེ་ལ་བརྟེན་འགྲུབ་བྱེད་པའི། །རྫས་མཆོག་ཉེ་བའི་རིན་ཆེན་བདུན། །མགོན་པོ༴ །བཞེས་ནས །ཕྲུ་གཡང༴ །སཔྟ་ཨུ་པ་རཏྣ་པཱུ་
ཛི་ཏེ་ཨཱཿ ཧཱུྃ་གིས་ཉེ་བའི་རིན་ཆེན་བདུན་དང་། དགེ་མཚན་གང་གིས་སྤྲས་པ་དེར། །རྟག་ཏུ་ཤིས་པའི་དཔལ་འཇོ་བ། །བཀྲ་ཤིས་རྟགས་བརྒྱད་འདི་དག་

ནི༑ །མགོན་པོ༴ །བཞེས་ནས །ཕྱྭ་གཡང །ཨ་མངྒ་ལ་ལིངྒ་པཱུ་ཛི་ཏེ་ཨཱ༔ ཧཱུྃ་གིས་བཀྲ་ཤིས་རྟགས་བརྒྱད་དང་། ས་གཞི་རི་རབ་རི་བདུན་
གླིང་། །རྒྱ་མཚོར་བཅས་པ་ལྷ་དང་མིའི། །དཔལ་འབྱོར་ཕུན་ཚོགས་མཎྜལ་འདི། །མགོན་པོ །བཞེས་ནས །ཕྱྭ་གཡང །མཎྜ་ལ་པཱུ་ཛི་ཏེ་
ཨཱཿ ཧཱུཾ་གིས་མཎྜལ་དང་། ཤ་ལྔ་བདུད་རྩི་ཡེ་ཤེས་ལྔའི། །རང་བཞིན་ཟག་མེད་བདུད་རྩི་འདི། །མགོན་པོ་འཁོར་དང་བཅས་ལ་འབུལ། །བཞེས་ནས་
མི་ཕྱུགས་ལོངས་སྤྱོད་སོགས། །ཕྱྭ་གཡང་འགུགས་པའི་ཕྲིན་ལས་མཛོད། །ཨོཾ་གུ་རུ་མཧཱ་ཀཱ་ལ་ས་པ་རི་ཝཱ་ར་ཨ་མྲྀ་ཏེ་པཱུ་ཛི་ཏེ་ཨཱཿ ཧཱུྃ་གིས་ནང་མཆོད་
འབུལ་ལོ། །བསྟོད་པ་ནི། གངས་ཅན་རི་པའི་ལྷ་གཅིག་པད་དཀར་འཆང་། །སོགས་སམ། ཕྱོགས་བཅུ་དུས་གསུམ་སངས་རྒྱས་ཐམས་ཅད་ཀྱི།

༄༅།    །ཐུགས་རྗེ་གཅིག་བསྡུས་རྗེ་བཙུན་སྤྱན་རས་གཟིགས། །དེ་ཡི་སྤྲུལ་པ་ཕྱག་དྲུག་མགོན་པོ་ལ། །ལུས་ངག་ཡིད་གསུམ་
གུས་པས་ཕྱག་འཚལ་ལོ། །མགོན་པོ་ཡིད་བཞིན་ནོར་བུ་ཐུགས་རྗེ་ཅན། །སྐུ་མདོག་གངས་རི་ལྟ་བུ་འོད་ཟེར་འཕྲོ། །ཞལ་གཅིག་ཕྱག་དྲུག་ཞབས་
གཉིས་ནོར་བདག་མནན། །འགྲོ་བའི་དབུལ་བ་སེལ་ལ་ཕྱག་འཚལ་ལོ། །ཕྱག་གཡས་དང་པོ་རྡོ་རྗེ་གྲི་གུག་བསྣམས། །བར་པ་ཡིད་བཞིན་ནོར་བུས་
དགོས་འདོད་སྟེར། །ཐ་མ་ཌཱ་རུས་མཁའ་འགྲོ་དབང་དུ་སྡུད། །ཁམས་གསུམ་དབང་དུ་སྡུད་ལ་ཕྱག་འཚལ་ལོ། །གཡོན་པས་རིན་ཆེན་བུམ་པ་སྐུ་ལ་
བརྟེན༑ །བར་པ་རྩེ་གསུམ་ཁམས་གསུམ་མ་ལུས་སྒྲོལ། །ཐ་མ་ཞགས་པས་སེམས་ཅན་བཅིངས་པ་བགྲོལ། །མགོན་པོ་ཐུགས་རྗེ་ཅན་ལ་ཕྱག་

འཚལ་ལོ། །སྐུ་སྟོད་རིན་ཆེན་རྒྱན་གྱིས་རྣམ་པར་བརྒྱན། །སྐུ་སྨད་རིན་ཆེན་ཟར་བུས་རྣམ་པར་མཛེས། །ཕྱག་ཞབས་ཐམས་ཅད་རིན་ཆེན་ནོར་བུས་
བརྒྱན༑ །འགྲོ་བའི་རེ་འདོད་སྐོང་ལ་ཕྱག་འཚལ་ལོ། །ཁྱོད་ནི་ཡིད་ལ་དྲན་པ་ཙམ་གྱིས་ཀྱང་། །དེ་ཡི་མོད་ལ་དབུལ་ཕོངས་སྡུག་བསྔལ་སེལ། །
འདོད་རྒུའི་དཔལ་འབྱོར་ཟད་མི་ཤེས་པ་ཡིས། །འགྲོ་བའི་རེ་འདོད་སྐོང་ལ་བདག་བསྟོད་དོ། །ཁྱོད་ལ་མཆོད་ཅིང་གུས་པས་བསྟོད་བྱས་ན། །ཇི་སྲིད་
བྱང་ཆུབ་མ་ཐོབ་བར་དུ་ཡང་། །མགོན་པོ་ཁྱོད་ཀྱི་ཐུགས་རྗེས་བདག་བཟུང་ནས། །བྱང་ཆུབ་སྒྲུབ་པའི་མཐུན་རྐྱེན་བསྒྲུབ་པར་མཛོད། །དེ་ཡི་དགེ་
བས་བདག་ཀྱང་དེ་བཞིན་དུ། །འགྲོ་བའི་རེ་འདོད་ཡིད་བཞིན་སྐོང་བ་དང་། །སེམས་ཅན་སངས་རྒྱས་ས་ལ་འགོད་པ་ཡི། །འགྲོ་བའི་དོན་ལ་མཐུ་དང་

༄༅།   །ལྡན་པར་མཛོད། །མགོན་པོ་ཡིད་བཞིན་ནོར་བུ་ལ་བསྟོད་པ། དགོས་འདོད་འབྱུང་བ་ཞེས་བྱ་བ་ཁྱུང་པོ་རྣལ་འབྱོར་པས་སྦྱར་བ་རྫོགས་
སོ།། ༈ །དེ་ནས་གཏོར་མ་བསང་སྦྱང་། སྟོང་པའི་ངང་ལས་ཡཾ་ལས་རླུང་། རཾ་ལས་མེ་དང་། མི་མགོའི་སྒྱེད་བུ་གསུམ་གྱི་སྟེང་དུ། ཨ་ལས་ཡེ་
ཤེས་ཀྱི་ཀ་པཱ་ལ་ཡངས་ཤིང་རྒྱ་ཆེ་བའི་ནང་དུ་གོ་ཀུ་ད་ཧ་ན་ལས་ཤ་ལྔ། བི་ར་ཤུ་མུ་མ་ལས་བདུད་རྩི་ལྔ། བྷྲཱུྃཨཱྃ་ཛྲཱིཾ་བྃ་ཧཱུྃ་ལས་ཡེ་ཤེས་ལྔ་རྣམས་མེས་
གདུངས་ཏེ་བསྐོལ་ཞིང་ཞུ་བས་ཡེ་ཤེས་ཀྱི་བདུད་རྩིའི་རྒྱ་མཚོ་ཆེན་པོར་གྱུར། ཨོཾ་ཨཱཿ ཧཱུྃ་ཧ་ཧོ་ཧི༔ ལན་གསུམ་བརྗོད། གཏོར་སྔགས་རྩ་སྔགས་འབྲུ་བཅུ་
གསུམ་པ་ལ། ཨི་དཾ་བ་ལིཾ་ཏ་ཁ་ཁ་ཁཱ་ཧི་ཁཱ་ཧི་བཏགས་པ་ལན་གསུམ་མམ་ལྔས་ཕུལ་ལོ། །མཚན་སྔགས་སྔོན་འགྲོའི་ཕྱི་མཆོད། ནང་མཆོད། དུས་གསུམ་རྒྱལ་བ་

ཀུན་དངོས་པད་དཀར་འཆང་། །འགྲོ་འདིའི་ཕུན་ཚོགས་རེ་བ་བསྐོང་བའི་ཕྱིར། །རབ་བརྗིད་ཁྲོ་བོའི་དབང་པོར་སྤྲུལ་པ་ལ། །ཡིད་བཞིན་ནོར་བུར་
མཚན་གསོལ་ཁྱོད་ཕྱག་འཚལ། །དཔལ་ལྡན་མགོན་པོ་འཁོར་དང་བཅས། །མཆོད་སྦྱིན་གཏོར་མ་འདི་སྣོམས་ལ། །བསྟན་པ་བསྲུང་ཞིང་རྣལ་
འབྱོར་པའི། །ཚེ་བསྲིང་ལོངས་སྤྱོད་རྒྱས་པ་དང་། །སྐྱེ་འགྲོ་དབང་དུ་འདུ་བར་མཛོད། །ཅེས་དང་། སྤྲོ་ན། བཅོམ་ལྡན་འདས་ཡིད་བཞིན་གཟི་ལྡན་
ཐུགས་རྗེ་ཅན་ཁྱོད་ལ་གསོལ་བ་འདེབས་སོ། །སངས་རྒྱས་ཀྱི་བསྟན་པ་སྲུངས་ཤིག དཀོན་མཆོག་གི་དབུ་འཕང་བསྟོད་ཅིག དགེ་འདུན་གྱི་སྡེ་
སྐྱོངས་ཤིག བླ་མའི་སྐུ་ཚེ་སྲིངས་ཤིག རྣལ་འབྱོར་པ་བདག་ལ་སྙན་པའི་གྲགས་པས་ས་སྟེང་མ་ལུས་པར་ཁྱབ་པ་དང་། དགོས་འདོད་ཐམས་ཅད་

༄༅། །ཆར་བཞིན་དུ་བབས་ནས་ལོངས་སྤྱོད་ཟད་མི་ཤེས་པ་དང་། མི་ནོར་ཟས་གསུམ་དབང་དུ་འདུ་ཞིང་། ཐོས་བསམ་སྒོམ་
གསུམ་འཕེལ་བ་དང་། ཕྲིན་ལས་འབད་མེད་དུ་འགྲུབ་པར་མཛད་དུ་གསོལ། ཞེས་དང་། གཏོར་མ་གཞན་ཐམས་ཅད་མཁའ་འགྲོ་སྤྱི་གཏོར་གྱི་ཆོ་གས་འབུལ་
ལོ༑ །དེ་ནས་མེ་ཏོག་ཐོགས་ལ། མགོན་པོ་ཡིད་བཞིན་ནོར་བུ་འཁོར་དང་བཅས་པ་ཁྱེད་རྣམས་རྟེན་འདི་དག་ལ་བརྟན་པར་བཞུགས་སུ་གསོལ། བརྟན་པར་
བཞུགས་ནས་གནས་འདིར་མཁྱེན་ལྡན་དང་སྟོབས་ལྡན་འབྱོར་ལྡན་གྱིས་མཚོན་པའི་སྐྱེ་འགྲོ་ཐམས་ཅད་འདུ་ཞིང་། སྲིད་ཞིའི་དཔལ་འབྱོར་ལོངས་སྤྱོད་
ཕུན་སུམ་ཚོགས་པ་ཐམས་ཅད་རྒྱ་མཚོ་ཆེན་པོ་ལ་ཆུ་བོའི་རྒྱུན་བཞིན་དུ་འདུ་བར་མཛད་དུ་གསོལ། ཞེས་དང་། སུ་པྲ་ཏིཥྛསོགས་ཀྱིས་མེ་ཏོག་འཐོར། དེ་ལྟ་

བུའི་བརྟན་བཞུགས་འདི་ཉེར་གཅིག་གམ་ལྔ་བཅུའམ་བརྒྱ་རྩ་བརྒྱད་ཀྱི་བར་ཅི་ནུས་སུ་བྱ་བར་བཤད་དོ། །དེ་ནས་གཟུངས་ཐག་བཟུང་ལ། རང་གི་སྙིང་ག་ནས་འོད་ཟེར་སྔགས་
ཕྲེང་གི་རྣམ་པ་ཅན་སྤྲོས་པས་བསྐུལ། མདུན་བསྐྱེད་ཀྱི་མགོན་པོ་རྣམས་ཀྱི་ཐུགས་ཀའི་མཁའ་འགྲོ་མ་རྣམས་ལས། དེ་འདྲ་བའི་དབང་སྡུད་ཀྱི་མཁའ་
འགྲོ་མ་དཔག་ཏུ་མེད་པ་འཕྲོས། འཇིག་རྟེན་གྱི་ཁམས་ཐམས་ཅད་ཁྱབ། ལྷ་མི་ཀླུ་དང་བཅས་པའི་ཚེ་དང་བསོད་ནམས། སྟོབས་དང་དཔལ་
འབྱོར། ལོངས་སྤྱོད་དབང་ཕྱུག སྙན་གྲགས་རིགས་བཟང་། རིན་པོ་ཆེ་དང་། འབྲུ་རིགས་དང་། རྟ་ཕྱུགས་འཕེལ་བ་ལ་སོགས་པ་འབྱོར་པའི་
ཁྱད་པར་ཡིད་ལ་ཇི་ལྟར་འདོད་པ་ཐམས་ཅད་བཀུག་སྟེ། བུམ་པའི་ནང་གི་རྫས་རྣམས་ལ་གཉིས་སུ་མེད་པར་བསྟིམས་པས་འདོད་དགུའི་དཔལ་འབྱོར་

༄༅།   །ཟད་མི་ཤེས་པའི་གཏེར་གྱི་བུམ་པ་བཟང་པོར་གྱུར། བུམ་པའི་ནང་གི་དཔལ་འབྱོར་ཕུན་སུམ་ཚོགས་པ་རྣམས་རབ་ཏུ་
རྒྱས་ཤིང་ཁ་ནས་ལུད། མགོན་པོའི་ཕྱག་གི་བུམ་པ་དང་ཐོད་པ་ནས་ཀྱང་ལུད། ཚོགས་བདག་གི་ཁ་དང་བཤང་ལམ་དང་ནེའུ་ལེ་རྣམས་ལས་ཀྱང་རིན་
པོ་ཆེ་སྣ་ཚོགས་པ་ལྷུག་ལྷུག་བབས་པས་གནས་ཁང་དང་། གཙུག་ལག་ཁང་དང་། ཕོ་བྲང་དང་བང་མཛོད་ལ་སོགས་པའི་ནང་ཐམས་ཅད་ཕྱུར་བུར་
ཁེངས་པས། བདག་ཅག་དཔོན་སློབ་ཡོན་མཆོད་འཁོར་དང་བཅས་པས་མཚོན་པའི་སེམས་ཅན་ཐམས་ཅད་འདོད་དགུའི་དཔལ་འབྱོར་འཛད་པ་མེད་
པའི་གཏེར་ལ་ལོངས་སྤྱོད་པའི་དབང་དང་ལྡན་པར་གྱུར་པར་བསམས་ལ། རྩ་སྔགས་འབྲུ་བཅུ་གསུམ་པ་ཅི་ནུས་སུ་བཟླའོ། །བཟླས་པའི་མཐར་མཆོད་བསྟོད་མདོར

བསྡུས་བྱའོ། །བསྐང་བ་སྐབས་འདིར་བྱས་ཀྱང་ཆོག་མོད། འོག་ཏུ་རྗེས་ཆོག་གི་འགོར་བྱས་ན་བདེ་བས་དེར་བརྗོད་པར་བྱའོ། །དེ་ནས་ཕྱུ་འགུགས་དངོས་ལ་མཇུག་པར་བྱ་སྟེ། རྫ་
སིལ་དབྱངས་དང་བཅས་པས་མདའ་དར་གཡབ་ཅིང་། ཕྲུ་ཁུ་ཡེ། དེ་རིང་བཀྲ་ཤིས་ཉི་མ་ལ། །དམ་ལྡན་རྣལ་འབྱོར་བདག་ཅག་གིས། །རྒྱལ་བའི་བསྟན་པ་
དར་ང་དང། །འཇིག་རྟེན་དགེ་ལེགས་འབྱུང་བ་དང་། །སེམས་ཅན་དབུལ་ཕོངས་སེལ་བ་དང་། །ཁམས་གསུམ་དབང་དུ་བསྡུ་བ་དང་། །སྦྱིན་
བདག་དཔལ་འབྱོར་རྒྱས་པའི་ཕྱིར། །འདོད་དགུ་འཁྱིལ་བའི་གནས་མཆོག་འདིར། །ཕྱྭ་གཞི་པདྨ་རྒྱས་པའི་སྟེང་། །ཕྱྭ་སྣོད་རིན་ཆེན་བུམ་པའི་
ནང་༑ །ཕྱུ་རྫས་ནོར་བུ་རིན་ཆེན་རིགས། །འབྲུ་སྣ་ཟས་གོས་སྨན་གྱི་ཚོགས། །དཔལ་གཡང་ཅན་གྱི་ནོར་སྣ་དང་། །བྱིན་རླབས་དངོས་གྲུབ་རྫས་

༄༅།   །ཀུན་བསགས། །སྔགས་དང་ཕྱག་རྒྱ་བདེན་སྟོབས་ཀྱིས། །འཛད་མེད་ལོངས་སྤྱོད་འབྱུང་བའི་གཞི། །ནམ་མཁའི་
མཛོད་དུ་བྱིན་གྱིས་བརླབས། །མགོན་པོ་འཁོར་བཅས་བསྐྱེད་ཅིང་བསྟིམ། །མཆོད་ཅིང་བསྟོད་པས་མཉེས་བྱས་ནས། །གསང་སྔགས་ཛབ་ཀྱིས་
ཐུགས་དམ་བསྐུལ། །གདུང་བའི་དབྱངས་ཀྱིས་གསོལ་འདེབས་ན། །ཕྱྭ་གཡང་ཐམས་ཅད་འདིར་ཁུག་ཅིག །དགོས་འདོད་ཆར་ལྟར་འདིར་ཕོབ་
ཅིག །ཚེ་དང་དཔལ་ནི་འདིར་སྐྱོབས་ཤིག །ཕྱུ་འདིར་མ་ཕམ་གཡང་དུ་བྱོན། །གཡང་འདིར་མ་ཉམས་བསྐྱབ་ཏུ་གསོལ། །ཕྲུ་ཁུ་ཡེ། སྤྱན་རས་
གཟིགས་དབང་མྱུར་མཛད་མགོན། །ཡིད་བཞིན་ནོར་བུ་ཐུགས་རྗེའི་གཏེར། །རིགས་བདག་བླ་མ་རྡོ་རྗེ་འཆང་། །དགོས་འདོད་ཀུན་འབྱུང་དབང་གི་

རྒྱལ༑ །ཐུགས་མཚོར་སྒེག་པའི་སྨིན་འཁྱོག་མ། །གྲངས་མེད་མཁའ་འགྲོའི་འཕྲོ་འདུ་ཅན། །ཕྲིན་ལས་དབང་གི་ལྕགས་ཀྱུ་ཡིས། །སྐྱེ་འགྲོའི་ཡིད་
དབང་སྐུལ་བྱེད་ཅིང་། །ཞབས་འདེགས་སྲིད་གསུམ་དྲེགས་པའི་གཙོ། །རིན་ཆེན་མང་སྐྱུགས་ལྷ་ཆེན་དང་། །གནོད་སྦྱིན་ནོར་བདག་བསམ་ཡས་
ཚོགས༑ །བུམ་བཟང་ནེའུ་ལེ་སྒྲོམ་བུ་སོགས། །མ་ངེས་ཕྱག་མཚན་ཕྱུ་སྣོད་དུ། །སྣོད་བཅུད་ཕྱུ་གཡང་ཀུན་བསྡུས་ཏེ། །སྒྲུབ་པོའི་རེ་བ་ཡོངས་སུ་
སྐྱོང་༑ །ཨེ་མ་ཡེ་ཤེས་སྤྲོས་བྲལ་དབྱིངས། །གཅིག་དང་དུ་མར་མ་དམིགས་ཀྱང་། །འགྲོ་བའི་དོན་དུ་ཐ་དད་གཟུགས། །སྒྱུ་མའི་རོལ་པ་ཅིར་ཡང་
གདའ། །གཞན་ཡང་མགོན་པོ་དགྱེས་སྐྱེད་ཡུམ། །རེ་མ་ཏཱི་དང་ལས་མཁན་ཚོགས། །ལྷ་ཀླུ་གཟའ་སྐར་རྒྱལ་ཆེན་བཞི། །ཕྱོགས་སྐྱོང་འཇིགས་

༄༅།   །བྱེད་དགུ་ལ་སོགས། །བདག་ཅག་དམ་ཆོས་སྒྲུབ་པ་ཡི། །བར་ཆད་སེལ་བའི་ལས་ལ་བརྩོན། །གཤིན་རྗེ་མ་མོ་སྲིན་པོ་
སོགས༑ །མི་སྡུག་འཇིགས་པའི་གཟུགས་འཆང་བ། །ཀུན་ཀྱང་མགོན་པོའི་ཐ་ཚིག་ལྟར། །སྣ་ཚོགས་ཕྲིན་ལས་སྒྲུབ་པས་བྲེལ། །འཁོར་བཅས་
དགྱེས་པར་བྱ་བ་དང་། །བདག་གི་འདོད་པའི་དོན་སྒྲུབ་ཕྱིར། །མཆོད་བསྟོད་བསྐུལ་ཞིང་གསོལ་འདེབས་ན། །ཕྱུ་གཡང་ཐམས་ཅད་འདིར་ཁུག་
ཅིག །དགོས་འདོད་ཆར་ལྟར་འདིར་ཕོབ་ཅིག །ཚེ་དང་དཔལ་ནི་འདིར་སྐྱོབས་ཤིག །ཕྱྭ་འདིར་མ་ཕམ་གཡང་དུ་བྱོན། །གཡང་འདིར་མ་ཉམས་
བསྐྱབ་ཏུ་གསོལ། ཕྲུ་ཁུ་ཡེ། སྔོན་ཚེ་སྣང་བ་མཐའ་ཡས་ཀྱིས། །སྙིགས་མའི་སེམས་ཅན་དབུལ་ཕོངས་པའི། །རེ་འདོད་ཡོངས་སུ་རྫོགས་པའི་

ཕྱིར༑ །མགོན་པོ་ཁྱོད་ཉིད་བྱིན་བརླབས་ཏེ། །བཀའ་བསྒོས་གཡར་དམ་བཅས་པའི་དོན། །ནམ་ཡང་བསླུ་བར་མི་འགྱུར་ཡང་། །ད་ལྟ་དུས་ངན་
ཤུགས་བདོ་བས། །མི་རྣམས་ཚེ་ཐུང་འཚེ་བ་མང་། །ཡུན་རིང་སྒྲུབ་པའི་ལོང་མེད་པས། །རྩེ་གཅིག་གསོལ་བ་བཏབ་ཙམ་ན། །ཞལ་བཟང་སྟོན་ཟླ་
བཞད་པ་ལྟར། །བསྟན་ཅིང་དངོས་གྲུབ་འོད་དཀར་གྱིས། །བདག་ཅག་གདུང་བ་བསལ་བར་རིགས། །འཁོར་བཅས་དགྱེས༴ །བདག་གི་འདོད་
པའི །མཆོད་བསྟོད་བསྐུལ །ཕྱྭ་གཡང་ཐམས་ཅད །དགོས་འདོད་ཆར་ལྟར །ཚེ་དང་དཔལ་ནི །ཕྱྭ་འདིར་མ་ཕམ །གཡང་འདིར་མ་
ཉམས་བསྐྱབ་ཏུ་གསོལ། །ཞེས་བསྐུལ་ལོ། །སླར་ཡང་སྤྱི་མཐུན་འགུགས་བྱེད་ཀྱི་ལྷ་མོ་སྤྲོ་བ་ནི། ཚིག་རིས་དང་མཐུན་པའི་དམིགས་པ་དང་བཅས་ཏེ། བདག་མདུན་ལྷ་

༄༅།   །ཡི་ཐུགས་ཀ་ནས། །ཕྱྭ་གཡང་འགུགས་པའི་ལྷ་མོ་སྤྲོས། །མདུན་བསྐྱེད་ལྷ་ཡི་མཐར་འཁོད་དེ། །ཕྱུ་གཡང་འགུགས་
པའི་ལས་མཛད་གྱུར། །ཕྱྭ་ཁུ་ཡེ། ཕྱོགས་བཅུ་འཇིག་རྟེན་ཐམས་ཅད་ནས། །འཁོར་འདས་རྟེན་དང་བརྟེན་པ་ཡི། །ཕྱྭ་གཡང་ཐམས་ཅད་ཚུར་
བསྡུས་ནས། །ཕྲུ་རྫས་གཡང་རྫས་རྣམས་ལ་བསྟིམ། །སྦྱིན་བདག་དཔལ་ནི་འཕེལ་བར་མཛོད། །མདུན་བསྐྱེད་ལྷ་ཡི་ཤར་ཕྱོགས་ནས། །ལཱ་སྱེ་
དཀར་མོ་ཕྲུ་ཡི་བདག །དཀར་མོ་འབུམ་དང་བཅས་པས་ཀྱང་། །ཕྱྭ་གཡང་ཐམས་ཅད་འདིར་ཁུག་ཅིག །དགོས་འདོད་ཆར་ལྟར་འདིར་ཕོབ་ཅིག །
ཚེ་དང་དཔལ་ནི་འདིར་སྐྱོབས་ཤིག །མདུན་བསྐྱེད་ལྷ་ཡི་ལྷོ་ཕྱོགས་ནས། །མཱ་ལེ་སེར་མོ་ཕྲུ་ཡི་བདག །སེར་མོ་འབུམ་དང་བཅས་པས་ཀྱང་། །ཕྲུ

གཡང་ཐམས་ཅད་འདིར །དགོས་འདོད་ཆར་ལྟར་འདིར །ཚེ་དང་དཔལ་ནི་འདིར །མདུན་བསྐྱེད་ལྷ་ཡི་ནུབ་ཕྱོགས་ནས། །རྟི་དམར་མོ་ཕྲུ་
ཡི་བདག །དམར་མོ་འབུམ་དང་བཅས་པས་ཀྱང་། །ཕྱྭ་གཡང་ཐམས་ཅད་འདིར །དགོས་འདོད་ཆར་ལྟར་འདིར །ཚེ་དང་དཔལ་ནི་འདིར །
མདུན་བསྐྱེད་ལྷ་ཡི་བྱང་ཕྱོགས་ནས། །ནཱིརྟི་སྔོན་མོ་ཕྲུ་ཡི་བདག །སྔོན་མོ་འབུམ་དང་བཅས་པས་ཀྱང་། །ཕྱུ་གཡང་ཐམས་ཅད་འདིར །དགོས་
འདོད་ཆར་དུ་འདིར །ཚེ་དང་དཔལ་ནི་འདིར །ཕྱྭ་འདིར་མ་ཕམ་གཡང་དུ་བྱོན། །གཡང་འདིར་མ་ཉམས་བསྐྱབ་ཏུ་གསོལ། །ཕྲུ་ཁུ་ཡེ། །ཉི་མ་
ཤར་ཕྱོགས་ཕ་གི་ན། །གཡང་གི་ལྷ་མོ་དཀར་མོ་ནི། །དཀར་མོ་འབུམ་དང་བཅས་པས་ཀྱང་། །ཕྱག་ན་འགུགས་བྱེད་ལྕགས་ཀྱུ་དང་། །གཡོན་ན་

༄༅།  །སྟིམ་བྱེད་བུམ་པ་འཛིན། །ལྕགས་ཀྱུས་ཁུག་ལ་བུམ་པར་སྟིམས། །ཕྱྭ་གཡང་ཐམས་ཅད་འདིར །དགོས་འདོད་ཆར་
དུ་འདིར །ཚེ་དང་དཔལ་ནི་འདིར །ཉི་མ་ལྷོ་ཕྱོགས་ཕ་གི་ན། །ཕྱྭ་གཡང་འགུགས་པའི་ལྷ་མོ་སེར། །སེར་མོ་འབུམ་དང་བཅས་པས་ཀྱང་།
གཡས་ན་འགུགས་བྱེད་ལྕགས་ཀྱུ་དང་། །གཡོན་ན་སྙིམ་བྱེད་བུམ་པ་འཛིན། །ལྕགས་ཀྱུས་ཁུག་ལ་བུམ་པར་སྟིམས། །ཕྱྭ་གཡང་ཐམས་ཅད་
འདིར །དགོས་འདོད་ཆར་དུ་འདིར །ཚེ་དང་དཔལ་ནི་འདིར །ཉི་མ་ནུབ་ཕྱོགས་ཕ་གི་ན། །གཡང་གི་ལྷ་མོ་དམར་མོ་ནི། །དམར་མོ་འབུམ་
དང་བཅས་པས་ཀྱང་། །གཡས་ན་འགུགས་བྱེད་ལྕགས་ཀྱུ་དང་། །གཡོན་ན་སྟིམ་བྱེད་བུམ་པ་འཛིན། །ལྕགས་ཀྱུས་ཁུག་ལ་བུམ་པར་སྟིམས། །

ཕྱུ་གཡང་ཐམས་ཅད་འདིར་ཁུག་ཅིག །དགོས་འདོད་ཆར་དུ་འདིར་ཕོབ་ཅིག །ཚེ་དང་དཔལ་ནི་འདིར་སྐྱོབས་ཤིག །ཕྱྭ་འདིར་མ་ཕམ་གཡང་དུ་
བྱོན༑ །གཡང་འདིར་མ་ཉམས་བསྐྱབ་ཏུ་གསོལ། །ཉི་མ་བྱང་ཕྱོགས་ཕ་གི་ན། །ཕྱྭ་གཡང་འགུགས་པའི་ལྷ་མོ་ལྗང་། །ལྗང་མོ་འབུམ་དང་བཅས་
པས་ཀྱང་། །གཡས་ན་འགུགས་བྱེད་ལྕགས་ཀྱུ་དང༌། །གཡོན་ན་སྟིམ་བྱེད་བུམ་པ་འཛིན། །ལྕགས་ཀྱུས་ཁུག་ལ་བུམ་པར་སྟིམས། །ཕྱྭ་གཡང་
ཐམས་ཅད་འདིར །དགོས་འདོད་ཆར་དུ་འདིར །ཚེ་དང་དཔལ་ནི་འདིར །ཕྱུ་འདིར་མ་ཕམ་གཡང་དུ་བྱོན། །གཡང་འདིར་མ་ཉམས་བསྐྱབ་ཏུ་
གསོལ༑ །ཉི་མ་དབུས་ཕྱོགས་ཕ་གི་ན། །གཡང་གི་ལྷ་མོ་སྨུག་མོ་ནི། །སྨུག་མོ་འབུམ་དང་བཅས་པས་ཀྱང་། །གཡས་ན་འགུགས་བྱེད་ལྕགས་ཀྱུ་

༄༅།   །དང་། །གཡོན་ན་སྙིམ་བྱེད་བུམ་པ་འཛིན། །ལྕགས་ཀྱུས་ཁུག་ལ་བུམ་པར་བསྟིམ། །ཕྲུ་གཡང་ཐམས་ཅད་འདིར
དགོས་འདོད་ཆར་དུ་འདིར །ཚེ་དང་དཔལ་ནི་འདིར །ཕྱྭ་འདིར་མ་ཕམ་གཡང་དུ་བྱོན། །གཡང་འདི་མ་ཉམས་བསྐྱབ་ཏུ་གསོལ། །ཞེས་བརྗོད་
ལ། འདིའི་རྗེས་སུ། ཧཱུཾ། བདག་ཉིད་ལྷ་ཡི་ཐུགས་ཀ་ནས། །དབང་སྡུད་འོད་ཀྱི་ལྕགས་ཀྱུ་སྤྲོས། །ཕྱོགས་བཅུའི་རྒྱལ་བ་རྒྱལ་བའི་སྲས། །ཚེ་ལྷ་
ནོར་ལྷ་གཏེར་བདག་གི །མཁྱེན་བརྩེའི་ནུས་པ་ཡོན་ཏན་དང་། །ཁམས་གསུམ་སྣོད་བཅུད་འཇིག་རྟེན་གྱི། །ཚེ་བཅུད་བསོད་ནམས་གཟི་བརྗིད་
སྟོབས། །མི་ནོར་ལོངས་སྤྱོད་དབང་ཕྱུག་རྣམས། །ཁབ་ལེན་དང་ཕྲད་ལྕགས་ཕྱེ་ལྟར། །ཚུར་བསྡུས་བདག་མདུན་ལྷ་རྣམས་དང་། །གཡང་རྫས་ལ་

བསྟིམས་སྒྲུབ་ཁང་གི །ཕྱི་ནང་འདོད་དགུས་གཏམས་པར་གྱུར། །ཕྲུ་ཁུ་ཡེ། ཕྱོགས་བཅུའི་འཇིག་རྟེན་ཐམས་ཅད་ནས། །ཕུན་སུམ་ཚོགས་པའི་ཕྲུ་
འདིར་བྱོན། །ཤར་ཕྱོགས་རྒྱ་ནག་མི་ཡུལ་ནས། །མི་མང་འཕེལ་བའི་ཕྲུ་འདིར་ཁུག །ལྷོ་ཕྱོགས་རྒྱ་གར་ཆོས་ཡུལ་ནས། །དམ་ཆོས་དར་བའི་ཕྲུ་
འདིར་ཁུག །ནུབ་ཕྱོགས་གེ་སར་དམག་ཡུལ་ནས། །གཡུལ་ལས་རྒྱལ་བའི་ཕྲུ་འདིར་ཁུག །བྱང་ཕྱོགས་སྟག་གཟིག་ནོར་ཡུལ་ནས། །འདོད་དགུ་
ནོར་གྱི་ཕྱྭ༴ །སྟེང་ཕྱོགས་འདོད་གཟུགས་ལྷ་ཡུལ་ནས། །གཟུགས་མཛེས་ལང་ཚོའི་ཕྲུ་འདིར །འོག་ཕྱོགས་ནོར་ཅན་ཀླུ་ཡུལ་ནས། །རིན་ཆེན་
གཏེར་གྱི་ཕྲུ༴ །ཕྱུ་འདིར་མ་ཕམ་གཡང་དུ་བྱོན། །གཡང་འདིར་མ་ཉམས་བསྐྱབ་ཏུ་གསོལ། །སྦྱིན་བདག་དཔལ་ཀུན་འཕེལ་བར་མཛོད། །ཕྱི་ནང་

༄༅།   །ཐེག་པའི་ཆོས་ཀྱི་ཕྱྭ། །བསྟན་པ་རྒྱས་པའི་ཕྲུ་འདིར །བདེ་བའི་སར་ཕྱིན་ཐར་པའི་ཕྱྭ། །མཁས་བཙུན་གྲུབ་པའི་ཕྲུ་
འདིར༴ །ཚེ་དཔལ་མངའ་ཐང་འདོད་པའི་ཕྲུ། །སྲིད་པའི་ཕུན་ཚོགས་ཕྱྭ་འདིར་ཁུག །རིན་ཆེན་འབྲུ་དབྱིག་ནོར་གྱི་ཕྱུ། །ཅི་འདོད་འབྱུང་བའི་ཕྲུ་
འདིར་ཁུག །ཕྲུ་འདིར་མ་ཕམ་གཡང་དུ་བྱོན། །གཡང་འདིར་མ་ཉམས་བསྐྱབ་ཏུ་གསོལ། །སྦྱིན་བདག་དཔལ་ནི་འཕེལ་བར་མཛོད། །རིགས་
བཟང་མི་ཆད་མི་ཡི་ཕྱུ། །དཔའ་མཛངས་ལྡན་པའི་ཕྲུ་འདིར་ཁུག །རྟ་མང་འཕེལ་བ་རྟ་ཡི་ཕྱུ། །འགྲོ་མགྱོགས་བཞོན་པའི་ཕྲུ་འདིར༴ །ཁྱུ་མང་
འཕེལ་བ་གནག་གི་ཕྱུ། །གྲངས་མེད་ཕྱུགས་ཀྱི་ཕྲུ་འདིར །གང་འདོད་འཇོ་བའི་ཞོན་མའི་ཕྱྭ། །འོ་བཅུད་མང་འཛིན་ཕྲུ་འདིར །རོ་བཅུད་སྨིན་པ་

འབྲུ་ཚོགས་ཕྱྭ། །ལོ་ལེགས་འབྲུ་འཕེལ་ཕྲུ་འདིར །ངོ་ཚ་གཅེར་སྐྱོབ་བགོ་བའི་ཕྱྭ། །དྲོ་འཇམ་བདེ་སྟེར་ཕྱྭ་འདིར །ལུས་སྲོག་འཚོ་བྱེད་ཟས་ཀྱི་
ཕྱྭ༑ །རོ་བཅུད་མངར་བའི་ཕྲུ་འདིར །མི་ཕྱེད་རང་སྲུང་གོ་མཚོན་ཕྱུ། །དགྲ་ལས་རྒྱལ་བྱེད་ཕྱུ་འདིར་ཁུག །ཕྱུ་འདིར་མ་ཕམ་གཡང་དུ་བྱོན། །
གཡང་འདིར་མ་ཉམས་བསྐྱབ་ཏུ་གསོལ། །སྦྱིན་བདག་དཔལ་ནི་འཕེལ་བར་མཛོད། །སྲ་ཞིང་བརྟན་པ་ས་ཡི་ཕྱུ། །ཐེག་པ་ཆེ་བའི་ཕྲུ་འདིར་ཁུག་
རླན་ཞིང་གཤེར་བ་ཆུ་ཡི་ཕྱུ། །རྒྱུན་མི་ཆད་པའི་ཕྲུ་འདིར་ཁུག །ཚ་ཞིང་སྲེག་པ་མེ་ཡི་ཕྱུ། །སྨིན་པར་བྱེད་པའི་ཕྲུ་འདིར་ཁུག །ཡང་ཞིང་གཡོ་བ་
རླུང་གི་ཕྲུ། །སྟོབས་དང་ལྡན་པའི་ཕྱུ་འདིར་ཁུག །ཕྲུ་འདིར་མ་ཕམ་གཡང་དུ་བྱོན། །གཡང་འདིར་མ་ཉམས་བསྐྱབ་ཏུ་གསོལ། །སྦྱིན་བདག་

༄༅།།དཔལ་ནི་འཕེལ་བར་མཛོད། །འཕོ་འགྱུར་བྲལ་བ་གོ་འཕང་ཕྱྭ། །རི་རྒྱལ་ལྟ་བུའི་ཕྱུ་འདིར་ཁུག །ཀུན་ཏུ་གསལ་བ་
སྙན་པའི་ཕྱུ། །ཉི་ཟླ་ལྟ་བུའི་ཕྲུ་འདིར་ཁུག །ཁྱབ་བདག་ཆེན་པོ་དབང་གི་ཕྱུ། །ནམ་མཁའ་ལྟ་བུའི་ཕྱྭ་འདིར་ཁུག །མི་ཟད་འཕེལ་བ་དཔལ་འབྱོར་
ཕྱྭ༑ །དབྱར་མཚོ་ལྟ་བུའི་ཕྱུ་འདིར་ཁུག །ཕྱོགས་བཅུའི་འཇིག་རྟེན་ཁམས་ཀུན་ནས། །བདེ་དགའ་དཔལ་འབྱོར་རྒྱས་པའི་ཕྱྭ། །ཉི་མ་བཞིན་དུ་ལྷམ་
མེར་བྱོན། །ཟླ་བ་བཞིན་དུ་གསལ་ལེར་བྱོན། །ན་བུན་བཞིན་དུ་ཐིབས་སེར་བྱོན། །སྦྲང་ཆར་བཞིན་དུ་སིལ་ལེར་བྱོན། །དེ་རིང་སྦྱིན་པའི་བདག་པོ་
ཡི་༑ །ཚེ་དང་བསོད་ནམས་རིགས་བརྒྱུད་འཁོར། །ནོར་ཕྱུགས་ལོངས་སྤྱོད་ཐམས་ཅད་ནི། །འཕེལ་ཞིང་རྟག་ཏུ་བརླིང་བར་མཛོད། །ཅེས་འདོན་ནོ། །

ཕྲུ་འགུགས་ཀྱི་བཟླས་པ་བྱ་བ་ནི། མགོན་པོའི་ཐུགས་ཀར་ཆོས་ཉིད་ཀྱི་ཐིག་ལེ་དམར་པོའི་དཀྱིལ་དུ་ཧཱུྃ་དཀར་པོ། ཐིག་ལེའི་མཐའ་སྐོར་དུ་རྩ་སྔགས་བྱི་རུའི་
ཕྲེང་བ་ལྟ་བུས་བསྐོར་བ། རང་གི་ཐུགས་ཀའི་ཧཱུཾ་ཡིག་ཐིག་ལེ་སྔགས་ཕྲེང་དང་བཅསཅས་པ་ལས་འོད་ཟེར་འཕྲོས་པའི་རྩེ་ལས་མཆོད་པའི་སྤྲིན་དཔག་ཏུ་
མེད་པ་སྤྲོས་པས་མགོན་པོ་འཁོར་དང་བཅས་པ་མཆོད་པས་མཉེས་ནས། དེའི་ཐུགས་ཀའི་དབང་སྡུད་ཀྱི་མཁའ་འགྲོ་མ་ལས་རང་འདྲ་འོད་ཟེར་དམར་
པོ་དང་བཅས་པ་དང་། འཁོར་གྱི་མཁའ་འགྲོ་གནོད་སྦྱིན་དྲེགས་བྱེད་ཀྱི་ཚོགས་དང་བཅས་པ་ལས་རང་འདྲ་ཉི་ཟེར་གྱི་རྡུལ་ལྟར་མང་བ། གློག་ལྟར་
མྱུར་བ་དཔག་ཏུ་མེད་པ་འཕྲོས། འཇིག་རྟེན་ཁམས་ཀྱི་ཚེ་དང་བསོད་ནམས། མཐུ་སྟོབས་དབང་ཕྱུག དཔལ་འབྱོར་གཟི་བརྗིད། ཟས་ནོར་ལོངས་

༄༅།   །སྤྱོད་ལ་སོགས་པའི་ཕྱྭ་གཡང་ཕུན་སུམ་ཚོགས་པ་ཐམས་ཅད་བསྡུས་ནས་བདག་དང་སྦྱིན་བདག་རྟེན་རྫས་རྣམས་ལ་
བསྟིམས་པས། ཚེ་དང་བསོད་ནམས་དང་གཟི་བརྗིད་ལ་སོགས་པ་རྒྱས་པར་བྱས། གནས་ཁང་ལུང་པ་ཐམས་ཅད་རིན་པོ་ཆེ་དང་འབྲུ་ནོར་ལ་སོགས་
པ་འདོད་པའི་ལོངས་སྤྱོད་བསམ་གྱིས་མི་ཁྱབ་པས་མེར་གྱིས་ཁེངས་པར་བསམས་ལ། གུ་རུ་མཧཱ་ཀཱ་ལ་སོགས་མང་དུ་བཟླས། མཐར་སྤྲོ་ན། རྩ་སྔགས་ཀྱི་
མཇུག་ཏུ། དྷ་ན་མེ་དྷི་སིདྡྷི་སིདྡྷི་ཛ རཏྣ་པུ་ནི་སིདྡྷི་སིདྡྷི་ཛ ན་ན་ཁ་དྷེ་སིདྡྷི་སིདྡྷི་ཛ༔ དྷ་ན་སཾ་བྷོ་སིདྡྷི་སིདྡྷི་ཛ ཞེས་ཤམ་བུ་སྦྱར་བ་ཅུང་ཟད་
བཟླ༑ སྔགས་འདི་གྲུབ་ཆེན་ཐང་སྟོང་པའི་གསུང་སྐོར་ཞིག་ལ་ཡོད་འདུག་ཀྱང་ཞུ་དག་ཕྲན་བུ་དགོས་འདྲ། དེ་ནས། མགོན་པོ་ཡིད་བཞིན་ནོར་བུ་འཁོར་དང་བཅས་པས་

བདག་དང་སྦྱིན་བདག་གིས་གཙོར་བྱས་པའི་སེམས་ཅན་ཐམས་ཅད་ལ་སྲིད་ཞིའི་དཔལ་འབྱོར་ཕུན་སུམ་ཚོགས་པའི་དངོས་གྲུབ་མ་ལུས་པ་སྩལ་དུ་
གསོལ༑ ཞེས་གསོལ་བ་གདབ་བོ། །ཚར་གྲངས་སུ་བྱེད་ན་མཆོད་གཏོར་རྣམས་ཁ་གསོས་ལ། མཆོད་པ་རྣམས་བྱིན་གྱིས་བརླབ། དྲི་མེད་ཡིད་འོང་ནས་འདིའི་བར་བྱ་
ཞིང༑ ། ཚར་གསུམ་མམ་ལྔ་བདུན་སོགས་ཇི་ལྟར་སྤྲོ་བར་བྱའོ། །འདི་ལ་མཆོད་ཕྲེང་འབྲིང་པོའི་ལུགས་གཅིག་ཡོད་མོད། ཚིག་ཚོགས་མང་ཉུང་ཁྱད་ཆེ་བ་མེད་པས་མ་བཀོད་དོ། །དེ་
ནས་བསྐང་བའི་གཏོར་མ་ཆབ་ཀྱིས་བྲན། བསྐང་རྫས་རྣམས་དང་གཏོར་མའི་དཀྱིལ་དུ་རཾ་སོགས་ཧེ་རུ་ཀའི་འགོ་ནས་འབྱུང་བའི་སྔགས་དྲུག་ཕྱག་དྲུག་དང་། བདག་གི་
བསམ་པའི་སོགས་བདེན་སྟོབས་དང། གཏོར་སྔགས་ལན་གསུམ་གྱིས་ཕུལ། ཧཱུྃ། སྤྱན་རས་གཟིགས་དབང་ཐུགས་རྗེའི་ཆུ་གཏེར་ལས། །ཞེས་སོགས་ཀྱི་བསྐང་

༄༅།  །བ། བཤགས་པ། ཕྲིན་བཅོལ་རྣམས་བསྐང་ཆོག་ཡོངས་འདུའི་ས་བརྟོལ་བཞིན། ཚར་གྲངས་སུ་བྱེད་ན་གཏོར་མ་གསོས་ལ། བྱིན་རླབས་མན་
སྔར་བཞིན་བྱ་ཞིང་ཚར་རྗེས་མའི་མཐར་དབྱངས་ཅི་རིགས་པ་དང་བཅས་ཏེ་བསྟོད་པ་ཡང་བྱའོ། །ཉིན་གྲངས་སུ་བྱེད་ན་ཉིན་སྔ་མ་རྣམས་ལ་འདིར་རྗེས་ཆོག་བྱ་སྟེ། མཆོད་པ་ཁ་གསོས་
ལ་བྱིན་གྱིས་བརླབ། མཆོད་བསྟོད་མདོར་བསྡུས་བྱས་ལ། འཁོར་ལོའི་ལྷ་རྣམས་འོད་དུ་ཞུ་བ་ལས་སྐྱེ་འགྲོ་ཐམས་ཅད་དབང་དུ་སྡུད་པར་བྱེད་པའི་འཁོར་ལོའི་
རྣམ་པར་གྱུར་ཅེས་དང་། ཡི་གེ་བརྒྱ་པ་ལན་གསུམ་གྱིས་ལྷག་ཆད་ཁ་བསྐང་བ་དང་། མ་འབྱོར་པ་དང་སོགས་ཀྱིས་ནོངས་པ་བཤགས། མགོན་པོ་ཡིད་བཞིན་ནོར་བུ་
འཁོར་དང་བཅས་པ་རྟེན་འདི་ལ་བརྟན་པར་བཞུགས་སོགས་བརྟན་བཞུགས་གོང་ལྟར་བརྗོད། དགེ་བ་འདི་ཡིས་མྱུར་དུ་བདག །མྱུར་མཛད་མགོན་པོ་འགྲུབ་

སོགས་ཀྱིས་དགེ་བ་བསྔོ། འདི་ཉིད་ཀྱི་བཀྲ་ཤིས་བཀའ་རྒྱ་མའམ་མི་ཤེས་ན། རྒྱལ་མཚན་རྩེ་མོ་སོགས་གང་རིགས་ཀྱི་བཀྲ་ཤིས་དང་། ཐམས་ཅད་ནམ་མཁའ་མཛོད་
བཞིན་ལ་སོགས་པའི་སྨོན་ལམ་གྱི་རྒྱས་གདབ་བོ། །ཉིན་གྲངས་མི་བྱེད་པའམ་ཉིན་རྗེས་མའི་ཉིན་རྗེས་ཆོག་གི་འགོར་ཕྱུ་སྒོ་དབྱེ་བ་སོགས་བྱ་སྟེ། དེ་ཡང་རིན་ཆེན་སྣ་བདུན་གྱི་ཙཀ་
ལི༑ ཚོགས་ཀྱི་ཡོ་བྱད་རྣམས་འདུ་བྱས། ཡོན་བདག་བོས་ཏེ་སྟན་བཟང་པོའི་སྟེང་དུ་བཞག་ལ། རྔ་སིལ་གདངས་དང་བཅས་པས། ཕྱྭ་ཁུ་ཡེ། སྤྱན་རས་གཟིགས་དབང་༔
མྱུར་མཛད་མགོན། །ཡིད་བཞིན་ནོར་བུ་ཐུགས་རྗེ་ཅན། །མཁའ་འགྲོ་གནོད་སྦྱིན་ནོར་བདག་གི །འཁོར་དང་བཅས་རྣམས་དགོངས་སུ་གསོལ། །
དེ་རིང་རྒྱུ་སྦྱོར་ཡོན་བདག་གི །ཚེ་དང་བསོད་ནམས་འཕེལ་བ་དང་། །དབང་ཕྱུག་དཔལ་འབྱོར་རྒྱས་པའི་ཕྱིར། །ཕྱྭ་སྒོ་གཉེན་པོ་འབྱེད་དུ་

༄༅།  །གསོལ། །ཕྱྭ་སྒོ་གཉེན་པོ་ཕྱེ་ནས་ནི། །ཕྱི་རོལ་ཕྲུ་གཡང་དགུག་ཏུ་གསོལ། །གནས་ཁང་འདི་ལ་བསྐྱིལ་དུ་གསོལ། །
མི་བརྒྱུད་འདི་ལ་བསྟིམ་དུ་གསོལ། །རྟེན་རྫས་འདི་ལ་བསྟིམ་དུ་གསོལ། །སྐྱེ་འགྲོ་རྣམས་ལ་སྤེལ་དུ་གསོལ། །ཕྲུ་གཡང་ཐམས་ཅད་འདིར་ཁུག་
ཅིག །དགོས་འདོད་ཆར་དུ་འདིར་ཕོབ་ཅིག །ཚེ་དང་དཔལ་ནི་འདིར་སྐྱོབས་ཤིག །ཕྱུ་འདིར་མ་ཕམ་གཡང་དུ་བྱོན། །གཡང་འདིར་མ་ཉམས་
བསྐྱབ་ཏུ་གསོལ། །ཕྱྭ་ཁུ་ཡེ། ཤར་གྱི་སྒོ་མ་ལྕགས་ཀྱུ་མ། །དཀར་མོ་ཞི་བའི་ལས་མཛད་མ། །ཤར་གྱི་སྒོ་འདི་འབྱེད་དུ་གསོལ། །ཕྲུ་གཡང་
ཐམས་ཅད་འདིར །དགོས་འདོད་ཆར་དུ་འདིར །ཚེ་དང་དཔལ་ནི་འདིར །ལྷོ་ཡི་སྒོ་མ་ཞགས་པ་མ། །སེར་མོ་རྒྱས་པའི་ལས་མཛད་མ། །ལྷོ་

ཡི་སྒོ་འདི་འབྱེད་དུ་གསོལ། །ཕྱྭ་གཡང་ཐམས་ཅད་འདིར །དགོས་འདོད་ཆར་དུ་འདིར །ཚེ་དང་དཔལ་ནི་འདིར །ནུབ་ཀྱི་སྒོ་མ་ལྕགས་སྒྲོག་
མ༑ །དམར་མོ་དབང་གི་ལས་མཛད་མ། །ནུབ་ཀྱི་སྒོ་འདི་འབྱེད་དུ་གསོལ། །ཕྱུ་གཡང་ཐམས་ཅད་འདིར་ཁུག་ཅིག །དགོས་འདོད་ཆར་དུ་འདིར་
ཕོབ་ཅིག །ཚེ་དང་དཔལ་ནི་འདིར་སྐྱོབས་ཤིག །བྱང་གི་སྒོ་མ་དྲིལ་བུ་མ། །སྔོན་མོ་དྲག་པོའི་ལས་མཛད་མ། །བྱང་གི་སྒོ་འདི་འབྱེད་དུ་
གསོལ༑ ༑ཕྱྭ་གཡང་ཐམས་ཅད་འདིར །དགོས་འདོད་ཆར་དུ་འདིར༴ །ཚེ་དང་དཔལ་ནི་འདིར །ཕྲུ་འདིར་མ་ཕམ་གཡང་དུ་བྱོན། །གཡང་
འདིར་མ་ཉམས་བསྐྱབ་ཏུ་གསོལ། །སྦྱིན་བདག་དཔལ་ནི་འཕེལ་བར་མཛོད། །ཅེས་བརྗོད། དེ་ནས་མདའ་དར་ཐོགས་ཏེ། ཧཱུཾ། བདག་མདུན་ལྷ་ཡི་ཐུགས་

༄༅།   ཀ་ནས། །དབང་སྡུད་འོད་ཀྱི་ལྕགས་ཀྱུ་སྤྲོས། །ཕྱོགས་བཅུའི་རྒྱལ་བ་རྒྱལ་བའི་སྲས། །ཚེ་ལྷ་ནོར་ལྷ་གཏེར་བདག་
མཁྱེན་བརྩེའི་ནུས་པ་ཡོན་ཏན་དང་། །ཁམས་གསུམ་སྣོད་བཅུད་འཇིག་རྟེན་གྱི། །ཚེ་བཅུད་བསོད་ནམས་གཟི་བརྗིད་སྟོབས། །མི་ནོར་ལོངས་
སྤྱོད་དབང་ཕྱུག་རྣམས། །ཁབ་ལེན་དང་ཕྲད་ལྕགས་ཕྱེ་ལྟར། །ཚུར་བསྡུས་བདག་མདུན་ལྷ་རྣམས་དང་། །གཡང་རྫས་ལ་བསྟིམས་སྒྲུབ་ཁང་གི །
ཕྱི་ནང་འདོད་དགུས་གཏམས་པར་གྱུར། །ཕྱུ་ཁུ་ཡེ། ཕྱོགས་བཅུའི་འཇིག་རྟེན་ཐམས་ཅད་ནས། །ཕུན་སུམ་ཚོགས་པའི་ཕྲུ་འདིར་བྱོན། །ཤར་
ཕྱོགས་རྒྱ་ནག་མི་ཡུལ་ནས། །མི་མང་འཕེལ་བའི་ཕྱུ་འདིར་ཁུག །ལྷོ་ཕྱོགས་རྒྱ་གར་ཆོས་ཡུལ་ནས། །དམ་ཆོས་དར་བའི་ཕྱྭ་འདིར་ཁུག །ནུབ་

ཕྱོགས་གེ་སར་དམག་ཡུལ་ནས། །གཡུལ་ལས་རྒྱལ་བའི་ཕྲུ་འདིར་ཁུག །བྱང་ཕྱོགས་སྟག་གཟིག་ནོར་ཡུལ་ནས། །འདོད་དགུ་ནོར་གྱི་ཕྱྭ་།སྟེང་
ཕྱོགས་འདོད་གཟུགས་ལྷ་ཡུལ་ནས། །གཟུགས་མཛེས་ལང་ཚོའི་ཕྱུ །འོག་ཕྱོགས་ནོར་ཅན་ཀླུ་ཡུལ་ནས། །རིན་ཆེན་གཏེར་གྱི་ཕྲུ༴ །ཕྲུ་འདིར་མ་
ཕམ་གཡང་དུ་བྱོན། །གཡང་འདིར་མ་ཉམས་བསྐྱབ་ཏུ་གསོལ། །སྦྱིན་བདག་དཔལ་ཀུན་འཕེལ་བར་མཛོད། །ཕྱི་ནང་ཐེག་པ་ཆོས་ཀྱི་ཕྱུ །བསྟན་
པ་རྒྱས་པའི་ཕྱུ་འདིར །བདེ་བའི་སར་ཕྱིན་ཐར་པའི་ཕྲུ། །མཁས་བཙུན་གྲུབ་པའི་ཕྱུ་འདིར །ཚེ་དཔལ་མངའ་ཐང་འདོད་པའི་ཕྱུ། །སྲིད་པའི་ཕུན་
ཚོགས་ཕྱྭ་འདིར་ཁུག །རིན་ཆེན་འབྲུ་དབྱིག་ནོར་གྱི་ཕྱྭ། །ཅི་འདོད་འབྱུང་བའི་ཕྲུ་འདིར་ཁུག །ཕྱུ་འདིར་མ་ཕམ་གཡང་དུ་བྱོན། །གཡང་འདིར་མ་

༄༅།   །ཉམས་བསྐྱབ་ཏུ་གསོལ། །སྦྱིན་བདག་དཔལ་ནི་འཕེལ་བར་མཛོད། །རིགས་བཟང་མི་ཆད་མི་ཡི་ཕྱུ། །དཔའ་མཛངས་
ལྡན་པའི་ཕྱྭ་འདིར་ཁུག །རྟ་མང་འཕེལ་བ་རྟ་ཡི་ཕྱྭ། །འགྲོ་མགྱོགས་བཞོན་པའི་ཕྱུ་འདིར །ཁྱུ་མང་འཕེལ་བ་གནག་གི་ཕྱུ། །གྲངས་མེད་ཕྱུགས་
ཀྱི་ཕྲུ་འདིར །གང་འདོད་འཇོ་བ་ཞོན་མའི་ཕྱུ། །འོ་བཅུད་མང་འཛིན་ཕྱུ་འདིར༴ །རོ་བཅུད་སྨིན་པ་འབྲུ་ཚོགས་ཕྱུ། །ལོ་ལེགས་འབྲུ་འཕེལ་
འདིར །ངོ་ཚ་གཅེར་སྐྱོབ་བགོ་བའི་ཕྱུ། །དྲོ་འཇམ་བདེ་སྟེར་ཕྱྭ་འདིར༴ །ལུས་སྲོག་འཚོ་བྱེད་ཟས་ཀྱི་ཕྱྭ། །རོ་བཅུད་མངར་བའི་ཕྲུ་འདིར །མི་
ཕྱེད་རང་སྲུང་གོ་མཚོན་ཕྱུ། །དགྲ་ལས་རྒྱལ་བྱེད་ཕྱྭ་འདིར་ཁུག །ཕྱུ་འདིར་མ་ཕམ་གཡང་དུ་བྱོན། །གཡང་འདིར་མ་ཉམས་བསྐྱབ་ཏུ་གསོལ། །

སྦྱིན་བདག་དཔལ་ནི་འཕེལ་བར་མཛོད། །སྲ་ཞིང་བརྟན་པ་ས་ཡི་ཕྱྭ། །ཐེག་པ་ཆེ་བའི་ཕྲུ་འདིར་ཁུག །རླན་ཞིང་གཤེར་བ་ཆུ་ཡི་ཕྲུ། །རྒྱུན་མི་ཆད་
པའི་ཕྱྭ་འདིར་ཁུག །ཚ་ཞིང་སྲེག་པ་མེ་ཡི་ཕྱུ། །སྨིན་པར་བྱེད་པའི་ཕྲུ་འདིར་ཁུག །ཡང་ཞིང་གཡོ་བ་རླུང་གི་ཕྱྭ། །སྟོབས་དང་ལྡན་པའི་ཕྲུ་འདིར་
ཁུག ཕྱྭ་འདིར་མ་ཕམ་གཡང་དུ་བྱོན། །གཡང་འདིར་མ་ཉམས་བསྐྱབ་ཏུ་གསོལ། །སྦྱིན་བདག་དཔལ་ནི་འཕེལ་བར་མཛོད། །འཕོ་འགྱུར་བྲལ་བ་
གོ་འཕང་ཕུ། །རི་རྒྱལ་ལྟ་བུའི་ཕྱུ་འདིར་ཁུག །ཀུན་ཏུ་གསལ་བ་སྙན་པའི་ཕྱུ། །ཉི་ཟླ་ལྟ་བུའི་ཕྱུ་འདིར་ཁུག །ཁྱབ་བདག་ཆེན་པོ་དབང་གི་ཕྱུ། །
ནམ་མཁའ་ལྟ་བུའི་ཕྱྭ་འདིར་ཁུག །མི་ཟད་འཕེལ་བ་དཔལ་འབྱོར་ཕྱུ། །དབྱར་མཚོ་ལྟ་བུའི་ཕྱུ་འདིར་ཁུག །ཕྱོགས་བཅུའི་འཇིག་རྟེན་ཁམས་ཀུན་

༄༅།  ནས། །བདེ་དགའ་དཔལ་འབྱོར་རྒྱས་པའི་ཕྱུ། །ཉི་མ་བཞིན་དུ་ལྷམ་མེར་བྱོན། །ཟླ་བ་བཞིན་དུ་གསལ་ལེར་བྱོན། །ན་
བུན་བཞིན་དུ་ཐིབས་སེར་བྱོན། །སྦྲང་ཆར་བཞིན་དུ་སིལ་ལེར་བྱོན། །དེ་རིང་སྦྱིན་པའི་བདག་པོ་ཡི། །ཚེ་དང་བསོད་ནམས་རིགས་བརྒྱུད་འཁོར། །
ནོར་ཕྱུགས་ལོངས་སྤྱོད་ཐམས་ཅད་ནི། །འཕེལ་ཞིང་རྟག་ཏུ་བརླིང་བར་མཛོད། །དེ་ནས་དངོས་གྲུབ་བསྐུལ་བ་ནི། ཕྱེ་མར་མདའ་དར་གཏོར་མ། སྤྱན་གཟིགས་
སོགས་སྦྱིན་བདག་ཕོ་མོ་གང་ཡོད་ལ་ལག་སྟོང་མ་ལུས་པར་འཛིན་དུ་བཅུག་ལ། སློབ་དཔོན་གྱིས་གཏེར་བུམ་ཐོགས་ཏེ། བརྡ་སྤྲོད་མེད་ཀྱང་རུང་མོད། སྤྲོ་ན་འདི་སྐད་བརྗོད། འོ་
ཁྱེད་རང་རྣམས་དངོས་གྲུབ་བླང་བའི་དོན་དུ་དམིགས་པ་འདི་བཞིན་དུ་མཛོད། བུམ་པ་འདི་ཉིད་སྲིད་པ་གསུམ་གྱི་ཕྲུ་གཡང་དགེ་ལེགས་ཕུན་སུམ་

ཚོགས་པ་ཐམས་ཅད་འདུས་པའི་ངོ་བོ་མི་ཟད་པའི་གཏེར་ནམ་མཁའི་མཛོད་ལྟ་བུར་གྱུར་པའི་དབུས་སུ་མགོན་པོ་ཡིད་བཞིན་ནོར་བུ་འཁོར་མཁའ་འགྲོ་
ནོར་བདག་གི་ཚོགས་དང་བཅས་པ་ལ། གཞན་ཡང་ཕྱོགས་བཅུའི་སངས་རྒྱས་དང་བྱང་ཆུབ་སེམས་དཔའ་ཚེ་ལྷ་ནོར་ལྷའི་ཚོགས་ཀྱིས་བསྐོར་བ་དང་
བཅས་པར་གསལ་བ་དེ་དག ཁྱེད་རང་རྣམས་ཀྱི་སྤྱི་བོར་སྤྱན་དྲངས་ནས་དངོས་གྲུབ་བསྐུལ་བའི་རྐྱེན་གྱིས་ལྷ་ཚོགས་རྣམས་ཀྱི་སྐུའི་ཆ་དང་ཞབས་
འོག་གི་ཚོགས་བདག་གི་ཁ་དང་བཤང་ལམ་དང་། ནེའུ་ལེ་རྣམས་ལས་རིན་པོ་ཆེ་སྣ་ཚོགས་པ་ལྷུག་ལྷུག་བབས། བུམ་པའི་ནང་གི་ཕྲུ་རྫས་རྣམས་
ལས་འདོད་དགུ་ལོངས་སྤྱོད་ཀྱི་ཆར་ཆེན་པོ་ཕབ་ནས་དངོས་གྲུབ་ཏུ་སྩལ་བས། ཁྱེད་རྣམས་ཀྱི་ཚེ་དང་བསོད་ནམས་སྟོབས་དང་གཟི་བརྗིད་ལ་སོགས་

༄༅། །པ་རྒྱས་པར་བྱས། གནས་ཁང་དང་ལུང་པ་ཐམས་ཅད་ཟས་ནོར་ལོངས་སྤྱོད་ཕུན་སུམ་ཚོགས་པས་ཡོངས་སུ་གང་བར་
མོས་པ་མཛོད། དྲིལ་གསིལ་དབྱངས་དང་བཅས་པས། ཕྲུ་ཁུ་ཡེ། བླ་མ་རྒྱལ་བ་སྲས་དང་བཅས། །ཚེ་སྦྱིན་ནོར་སྦྱིན་ལྷ་ཡི་ཚོགས། །མྱུར་མཛད་མགོན་
པོ་ཐུགས་རྗེ་ཅན། །མཁའ་འགྲོ་གནོད་སྦྱིན་འཇིག་རྟེན་སྐྱོང་། །ཐམས་ཅད་བདག་ལ་བརྩེར་དགོངས་ནས། །དེང་འདིར་སྦྱིན་པའི་བདག་པོ་ལ།
ལུས་ལ་མི་ཤིགས་དངོས་གྲུབ་སྩོལ། །ངག་ལ་འགག་མེད་དངོས་གྲུབ་སྩོལ། །སེམས་ལ་འཁྲུལ་མེད་དངོས་གྲུབ་སྩོལ། །ཡོན་ཏན་ཟད་མེད་དངོས་
གྲུབ་སྩོལ། །ཕྲིན་ལས་མི་ནུབ་དངོས་གྲུབ་སྩོལ། །འཆི་མེད་ཚེ་ཡི་དངོས་གྲུབ་སྩོལ། །བསོད་ནམས་རྒྱས་པའི་དངོས་གྲུབ་སྩོལ། །བདེ་སྐྱིད་ལྡན་

པའི་དངོས་གྲུབ་སྩོལ། །མི་ནོར་འཕེལ་བའི་དངོས་གྲུབ་སྩོལ། །འཁོར་འབངས་རྒྱས་པའི་དངོས་གྲུབ་སྩོལ། །སྙན་གྲགས་རྒྱས་པའི་དངོས་གྲུབ་
སྩོལ༑ །ལོ་ཕྱུགས་ལེགས་པའི་དངོས་གྲུབ་སྩོལ། །རིན་ཆེན་འབྲུ་འཕེལ་དངོས་གྲུབ་སྩོལ། །ལོངས་སྤྱོད་རྒྱ་མཚོའི་དངོས་གྲུབ་སྩོལ། །མངའ་རིས་
ཡངས་པའི་དངོས་གྲུབ་སྩོལ། །དགེ་ཆོས་འཕེལ་བའི་དངོས་གྲུབ་སྩོལ། །ཅི་བསམ་འགྲུབ་པའི་དངོས་གྲུབ་ཀྱིས། །སྦྱིན་བདག་འདི་ལ་དབང་བསྐུར་
རོ༑ །ད་ལྟ་ཉིད་དུ་བྱིན་གྱིས་རློབས། །ཨོཾ་ཨཱཿ ཧཱུྃ་ཀཱ་ཡ་ཝཱཀ་ཙིཏྟ་སརྦ་སིདྡྷི་ཨ་བྷི་ཥིཉྩཱ་མི། ཨ་དྷིཥྛཱན་ཨ་དྷིཊྛི་ཏེ་སྭཱ་ཧཱ། ཞེས་བརྗོད་ཅིང་གནས་གསུམ་དུ་
རེག་ཅིང་ལག་ཏུ་སྦྱིན་ཏེ་དབང་བསྐུར། གཏོར་མའི་ཟས་སྣ་སོགས་དངོས་གྲུབ་ཀྱི་རྫས་རྣམས་ལས་ཅུང་ཟད་རེ་འགྱེད། དེ་ནས་འབྱོར་པ་རྒྱས་པའི་ཕྱིར་རྒྱལ་སྲིད་སྣ་བདུན་གྱི་གཟུགས་

༄༅།།རེ་རེ་ཐོགས་ཏེ། ཕྲུ་ཁུ་ཡེ། ཀུན་ལ་དབང་བསྒྱུར་འཁོར་ལོའི་ཕྱྭ། །དབང་གིས་བསྒྱུར་བའི་བཀྲ་ཤིས་སྩོལ། །ཨོཾ་ཙཀྲ་
རཏྣ་མངྒ་ལ་བྷ་ཝ་ཏུ་སྭཱ་ཧཱ། མུན་སེལ་འདོད་འབྱུང་ནོར་བུའི་ཕྲུ། །དགོས་འདོད་འབྱུང་བའི་བཀྲ་ཤིས་སྩོལ། །ཨོཾ་མ་ཎི་རཏྣ་མངྒ་ལ་བྷ་ཝ་ཏུ་སྭཱ་
ཧཱ༑ ཐམས་ཅད་ཀུན་བསྐྱེད་བཙུན་མོའི་ཕྲུ། །མཛེས་སྡུག་དཔལ་གྱི་བཀྲ་ཤིས་སྩོལ། །ཨོཾ་ཝསྟཱི་རཏྣ་མངྒ་ལ་བྷ་ཝ་ཏུ་སྭཱ་ཧཱ། ཕྱི་ནང་དོན་གྲུབ་བློན་
པོའི་ཕྱུ། །ཆེ་སྲིད་བརྟན་པའི་བཀྲ་ཤིས་སྩོལ། །ཨོ་མཧཱ་ཏཱ་རཏྟམངྒ་ལ་བྷ་ཝ་ཏུ་སྭཱ་ཧཱ། ཐེག་ཆེན་སྟོབས་ཆེན་གླང་པོའི་ཕྱུ། །སྟོབས་ཆེན་ཟིལ་གནོན་
བཀྲ་ཤིས་སྩོལ། །ཨོ་ཧསྟི་རཏྣ་མངྒ་ལ་བྷ་ཝ་ཏུ་སྭཱ་ཧཱ། ཅང་ཤེས་ཤུགས་ལྡན་རྟ་མཆོག་ཕྱྭ། །བདེ་ཆེན་བགྲོད་པའི་བཀྲ་ཤིས་སྩོལ། །ཨོཾ་ཨ་ཤྭ་རཏྣ་

མངྒ་ལ་བྷ་ཝ་ཏུ་སྭཱ་ཧཱ། །ལོག་རྟོག་དཔུང་འཇོམས་དམག་དཔོན་ཕྱྭ། །བདུད་ལས་རྒྱལ་བའི་བཀྲ་ཤིས་སྩོལ། །ཨོཾ་ཁཌྒ་རཏྣ་མངྒ་ལ་བྷ་ཝ་ཏུ་སྭཱ་
ཧཱ༑ མི་དབང་འཁོར་ལོས་སྒྱུར་རྒྱལ་གྱི། །རིན་ཆེན་སྣ་བདུན་བཀྲ་ཤིས་མཆོག །དེང་འདིར་བདག་ཅག་འཁོར་བཅས་ལ། །བཀྲ་ཤིས་ཕུན་སུམ་
ཚོགས་པར་ཤོག །ཅེས་དང་གཞན་ཡང་བཀྲ་ཤིས་ཅི་རིགས་པ་བརྗོད་ཅིང་མེ་ཏོག་གི་ཆར་དབབ་བོ། །དེ་ནས་ཡོན་མཆོད་ཐམས་ཅད་གཏང་རག་གི་ཚོགས་ལ་རོལ་པ་ནི། སྔར་
བཤམས་པའི་ཚོགས་རྫས་གཏོར་མ་ལྟར་བྱིན་གྱིས་བརླབས་ནས། ཚོགས་ཕུད་དང་པོ་སྣོད་གཅིག་ཏུ་ཆབ་ཀྱིས་བྲན་ཏེ། ཞལ་ཟས་རོ་བརྒྱ་སོགས་ཚིགས་བཅད་ཀྱིས་བླ་མ་དང་
དཀོན་མཆོག་ལ་དབུལ། གཉིས་པ་གཏོར་མ་རྣམས་ཁ་གསོས་ལ་ཆབ་བྲན། གུ་རུ་མཧཱ་ཀཱ་ལ་སོགས་གཏོར་སྔགས་དང་། ཨོཾ་ཁ་ཁ་ཁཱ་ཧི་སོགས་མཁའ་འགྲོ་སྤྱི་གཏོར་གྱི་

༄༅།།སྔགས་ཀྱིས་མདུན་བསྐྱེད་གཙོ་འཁོར་ལ་དབུལ། དེ་ནས་དཔོན་སློབ་སྦྱིན་བདག་དང་བཅས་པ་ལ་དྲངས་ཏེ་ལོངས་སྤྱད། སློབ་དཔོན་གྱི་ལྷག་མ་ཆང་
དང་ཆབ་ཀྱིས་བྲན་ལ། ཨོཾ་ཨཱཿ ཧཱུྃ་གིས་བྱིན་གྱིས་བརླབ། ཨོཾ་ཨུཙྪིཥྛབ་ལིནྟ་བྷཀྵ་སཱི་སྭཱ་ཧཱ། འབྱུང་པོ་ལྷག་མ་ལ་དབང་བ་རྣམས་ལ་སྦྱིན་ནོ། །ངོམས་
ཤིང་ཚིམ་པའི་སྐལ་བ་དང་ལྡན་པར་གྱུར། །ཅེས་བརྗོད་ལ་གཙང་སར་དོར་རོ། །སྦྱིན་བདག་རང་གནས་སུ་བཏང་ལ། མཆོད་པ་ཁ་གསོས་ཏེ་རྗེས་ཆོག་གོང་བཞིན་
བྱ༑ བུམ་པ་སོགས་སྒྲུབ་རྟེན་རྣམས་མཛོད་ཕུག་ཏུ་སྒྲོམ་བུ་ལ་སོགས་པར་འཇོག་ཅིང་བཀྲ་ཤིས་བརྗོད་དོ། །རྣམ་གཞག་སྤྱི་དང་མི་འགལ་འདོན་བརྗོད་ཚིག །སྟབས་བདེ་ལྷུར་བྱས་ཆོ་
ག་འདི་སྤེལ་བའི། །ལྷག་བསམ་འོད་བརྒྱས་འགྲོ་བའི་དཔལ་འཕེལ་ཞིང་། །དགེ་བ་བྱང་ཆུབ་ཆེན་པོའི་རྒྱུར་སྨིན་ཤོག །ཅེས་མགོན་དཀར་ཡིད་བཞིན་ནོར་བུའི་བུམ་པའི་རྟེན་ལ་བརྟེན་

ནས་ཕྱྭ་གཡང་འགུགས་པའི་ཆོ་ག་རིན་ཆེན་དོན་ཡོད་ཞགས་པ་ཞེས་བྱ་བ་འདི་ནི་བྲང་ཏི་འཇམ་པའི་དབྱངས་ནམ་མཁའ་རྒྱལ་མཚན་ལེགས་པའི་འབྱུང་གནས་དཔལ་བཟང་པོའི་ཞལ་སྔ་
ནས་ཀྱི་བཀའ་ལུང་གྱེན་ཟློག་མ་སྤོབས་པར་འདོན་བརྗོད་སྟབས་བདེ་བ་ལྷུར་བླངས་ཏེ་རྒྱལ་ཁམས་པ་ངག་དབང་བློ་གྲོས་སྙིང་པོ་གཞན་ཕན་མཐའ་ཡས་པའི་འོད་ཟེར་ཞེས་འབོད་པས་
དཔལ་ལྷུན་གྲུབ་སྟེང་གི་ཆོས་གྲྭར་བྲིས་པ་དགེ་ལེགས་མཆོག་ཏུ་གྱུར་ཅིག། །སརྦ་མངྒ་ལཾ།། །། ༈ བལ་ཡུལ་ནས་རྒྱལ་ཡོངས་ས་ཆེན་ཞེས་པ་ལས་གུ་རུས་སྤེལ།།

༄༅། །ཡིད་བཞིན་ནོར་བུའི་གཏེར་བུམ་སྒྲུབ་ཐབས་བཀླགས་པས་དོན་གྲུབ་བཞུགས་སོ།།

༄༅།།ན་མོ་གུ་རུ་རྡོ་རྗེ་འཆང་ཆེན་ཤཱ་བ་རི་དབང་ཕྱུག །མི་ཏྲི་པ་དང་སྒྲ་གཅན་འཛིན་སྦས་པ། །ཁྱུང་པོ་རྣལ་
འབྱོར་རིན་ཆེན་བརྩོན་འགྲུས་དང་། །སྐྱེར་སྒང་ཆོས་སེང་གཉན་སྟོན་རྣལ་འབྱོར་ཞབས། །སངས་རྒྱས་སྟོན་པ་མཁས་གྲུབ་གཙོང་
པ་ཤངས། །རྒྱལ་མཚན་དཔལ་བཟང་བླ་མ་རྡོར་གཞོན་མཚན། །ནམ་མཁའི་རྣལ་འབྱོར་དཀོན་མཆོག་རྒྱལ་མཚན་དང་། །

༄༅།།སངས་རྒྱས་བཟང་པོ་ནམ་མཁའ་རྒྱལ་མཚན་ཞབས། །ཀུན་དགའ་བསོད་ནམས་དཀོན་མཆོག་ལེགས་འཛིན་
དང་། །དཔལ་ལྡན་དོན་གྲུབ་དཔལ་མཆོག་རྒྱལ་མཚན་དང༌། །ནམ་མཁའ་དཔལ་བཟང་སངས་རྒྱས་ཕུན་ཚོགས་མཚན། །
བསྟན་འཛིན་ལྷུན་གྲུབ་དཔལ་ལྡན་ཆོས་སྐྱོང་དང་། །རིན་ཆེན་མཆོག་གྲུབ་ནམ་མཁའ་འཆི་མེད་མཚན། །འཇམ་དཔལ་བཟང་པོ་

མཁྱེན་བརྩེའི་དབང་པོ་དང་། །བློ་གཏེར་དབང་པོ་ཆོས་ཀྱི་ཉི་མའི་ཞབས། །གཞན་ཕན་སྙིང་པོ་བསྟན་འཛིན་སྙིང་པོ་དང་། །སྐྱབས་གནས་ཀུན་འདུས་དབང་གི་རྒྱལ་པོ་
སོགས༑ །དངོས་བརྒྱུད་བླ་མ་མགོན་དཀར་ཡིད་བཞིན་ནོར། །མཁའ་འགྲོ་གནོད་སྦྱིན་ནོར་བདག་ཚོགས་དང་བཅས། །འཁོར་དང་བཅས་ལ་རྩེ་གཅིག་གསོལ་བ་
འདེབས། །དཔལ་འབྱོར་ཕྲིན་ལས་རྒྱས་པའི་དངོས་གྲུབ་སྩོལ། །སྟོབས་འབྱོར་བློ་ལྡན་སྐྱེ་འགྲོ་ལོངས་སྤྱོད་བཅས། །བདག་གི་དབང་བསྡུས་ཆོས་དང་སྲིད་པའི་དཔལ།
འཛད་མེད་གཏེར་ལ་དབང་འབྱོར་རྒྱལ་བསྟན་དང་། །འགྲོ་ཕན་ཕྲིན་ལས་རྒྱས་པའི་དངོས་གྲུབ་སྩོལ། །ཅེས་མགོན་དཀར་ཡིད་བཞིན་ནོར་བུའི་བླ་མ་བརྒྱུད་པའི་གསོལ་འདེབས་དངོས་གྲུབ་དབྱིག་
གཏེར་འདྲེན་པའི་ཤིང་རྟ་ཞེས་བྱ་བ་འདི་ནི་བནྡེ་ཚུལ་ཁྲིམས་རིན་ཆེན་གྱིས་བྲིས་པའོ།། །། ༈ །ཨོཾ་སྭཱ་སྟི། སྟོབས་དང་དབང་བཅུའི་མངའ་བདག་རྒྱལ་བ་སྲས། །ཇི་སྙེད་མ་ལུས་ཡོངས་

༄༅།།རྫོགས་མཧཱ་གུ་རུ། །དྲན་པའི་མོད་ལ་སྲིད་ཞིའི་དཔལ་སྟེར་བ། །གཉིས་མེད་ཡིད་བཞིན་ནོར་བུས་རྟག་སྐྱོངས་ཤིག །གང་གིས་ཐུགས་བསྐྱེད་རླབས་
ཆེན་རྒྱ་མཚོའི་གཏེར། །མཆོག་ཐུན་ལས་ཚོགས་ནོར་བུའི་བང་མཛོད་ནས། །དངོས་གྲུབ་ཀུན་སྩོལ་གཏེར་བུམ་བཅའ་བའི་ཐབས། །འཕགས་བོད་མཁས་གྲུབ་གསུང་བཞིན་
གསལ་བར་བཤད། །ཅེས་མཆོད་པར་བརྗོད་ནས། འཁོར་ལོ་བདེ་མཆོག་ལ་སོགས་སྨིན་བྱེད་ཀྱི་དབང་དང་། འདིར་རང་གི་རྗེས་གནང་ཐོབ་ཅིང་བསྙེན་པ་སོགས་སོང་ཞིང་ལག་ལེན་བྱང་ཆུབ་པའི་རྡོ་རྗེ་སློབ་དཔོན་དགེ་ཚུལ་ལམ་
དགེ་སློང་གང་རུང་གིས་བསྟན་འགྲོ་ལ་ཕན་པའི་བསམ་པས་མགོན་དཀར་ཡིད་བཞིན་ནོར་བུའི་སྒོ་ནས་རིན་ཆེན་གཏེར་བུམ་སྒྲུབ་པ་ལ། སྦྱོར་དངོས་རྗེས་གསུམ་ལས། དང་པོ་བུམ་པ་རབ་རྒྱུ་གསེར་དངུལ་ཟངས་ཐ་མ་རྫ་ལས་བྱས་པ་གསར་
པ༑ ལོངས་མ་སྤྱད་པ། གས་ཆག་མེད་པ། ཡུལ་གྱི་བྲེ་ཚད་ལས་མི་ཆུང་བ། མདུན་རྟགས་མཆུའམ་བཀྲ་ཤིས་རྟགས་བརྒྱད་ཀྱི་རིས་མོས་མཛེས་པ། དེའི་ནང་དུ་འབྲུ་རིགས་སད་སེར་འབུ་སྲིན་གྱི་ཟོས་སྐྱོན་མེད་ཅིང་། བྲ་སྲན་ས་རྡོམ་

འདྲེས་པའི་ནས་དཀར་གྲོ་འབྲས་རྣམས་ཕྱུག་པོའི་བང་མཛོད་ནས་བྱུང་བའམ། མ་རྙེད་ན་གང་འབྱོར་གྱིས་རུང་། གཞན་ཡང་ཨ་རུ་ར་གསེར་མདོག་དང་། བཟང་དྲུག་དང་། བུམ་རྫས་ཉེར་ལྔ་སོགས་སྨན་སྣ་ཚོགས། རིན་པོ་ཆེ་སྣ་
ཚོགས། གོས་དར། རྒྱཇའི་རིགས་སྣ་ཚོགས། ཤིང་ཐོག་གི་རིགས་སྣ་ཚོགས། ཕྱུག་པོའམ་རྒྱལ་པོའི་བང་མཛོད་ཀྱི་ས། བཀྲ་ཤིས་པའི་ས་སྣ་ཆུ་སྣ། རྟ་ཕྱུགས་བཟང་པོའི་སྤུ། དཀར་གསུམ། མངར་གསུམ་མར་སོགས་ཟས་
རིགས་སྣ་ཚོགས་བཅུག་ལ། ཁེངས་པར་བཀང་། དེའི་ནང་དུ་མགོན་དཀར་གྱི་སྐུ་གཟུགས་བྲིས་འབུར་རབ་གནས་ཅན་ཞལ་མདུན་དུ་བསྟན་པ་རྩ་སྔགས་འབྲུ་བཅུ་གསུམ་པའི་མཇུག་ཏུ། མགོན་པོ་ཡིད་བཞིན་ནོར་བུ་འཁོར་དང་བཅས་པ་
ཞེས་སོགས་འོག་ནས་འབྱུང་བ་ལྟར་བརྟན་བཞུགས་ཀྱི་ཚིག་རྣམས་ཤོག་བུ་ལ་གསེར་རམ་དངུལ་ལམ་མཚལ་གང་འབྱོར་གྱི་དབུ་ཅན་གྱིས་བྲིས་པའམ་པར་བཏབས་ལ། ག་བུར། གུར་གུམ། རང་བྱུང་། ཙནྡན་དམར་པོ། གྷི་ཝང་
སོགས་ཀྱིས་ཕྱུག་པ་དབུ་ནས་བསྒྲིལ་བ། མགོ་མཇུག་མ་ལོག་པར་བྱས་ཏེ། སྐུ་གཟུགས་ཀྱི་ཕྱོགས་བཞིའམ་གང་བདེར་བཞུགས་སུ་གསོལ། སྔར་གྱི་འབྲུ་སྣ་ལ་སོགས་པས་མི་འཁྲུལ་པར་འཐས་པར་རྫོངས་ལ། ལུག་དེར་མའི་སོག་པ་

༄༅།།གཡས་པའི་བལ་ཚིམེད་པས་ཁ་ནས་བཀབ། དེའི་སྟེང་དུ་རྡོ་རྗེ་རྒྱ་གྲམ་བྲིས་པའི་ཁ་བཀབ། ཚོན་སྣ་ལྔའི་སྐུད་པས་མགྲིན་པ་བཅིངས་པའི་ལྷག་མས་ཁ་འགེབས་ཀྱི་སྟེང་ནས་རྒྱ་གྲམ་དུ་བསྡམ་པའམ། རང་
རང་གི་ཕྱག་ལེན་བཞིན་བྱ། དེ་དང་མཉམ་དུ་འཁོར་ལོ་སྒྲུབ་ཚེམན་ངག་ལྟར་བྲིས་པའམ་པར་མ་འདི་རང་གིས་རབ་གནས་བྱས་པ་བལྟབས་ཏེ་སྐུད་པ་དཀྲིས་པ་སྒྲུབ་པའི་ཚེ་བུམ་པའི་མགུལ་བར་བཏགས་ལ་བཞག་གོ །བུམ་པ་གྲངས་ཇི་ཡོད་
མེ་ཏོག་བཀྲམ་པའི་སྟེགས་སམ་གཏོར་སྒམ་ལྟ་བུ་གང་འོས་སུ་བཞག་ལ། གཟུངས་ཐག་གིས་སྦྲེལ། ཆུ་གཉིས་སྔོན་འགྲོའི་ཉེར་སྤྱོད་སོགས་ལེགས་པར་བཤམས། སྣོད་གས་ཆག་མེད་པ་བཟང་པོར་མགོན་པོའི་འབུལ་གཏོར་ཅོག་ཟླུམ་ཆེ་
བ་མཐེབ་ཀྱུས་སྐོར་བ་མར་རྒྱན་ཉི་ཟླ་ནོར་བུས་མཚན་པ། དེའི་གཡས་སུ་མཁའ་འགྲོ་སྤྱི་གཏོར། རྒྱབ་ཏུ་གནོད་སྦྱིན། གཡོན་དུ་གཞི་བདག་གཏོར་མ་རྣམས་ཀ་ར་བུ་རམ་ཤིང་འབྲས་སྣ་མང་སོགས། ཟས་སྣས་བརྒྱན་པ་གང་ཟབ་
 དང་༑ སྒྲུབ་པ་པོའི་མདུན་དུ་ནང་མཆོད་རྡོར་དྲིལ་མེ་ཏོག་ལ་སོགས་དགོས་པའི་ཡོ་བྱད་རྣམས་ཉེར་བསྡུ་བྱའོ། །གཉིས་པ་དངོས་གཞི་ལ་བདག་མདུན་གཉིས་ལས། དང་པོ་ནི། སྟན་བདེ་བ་ལ་འདུག་སྟེ། ཨོཾ་བཛྲ་ཨ་མྲྀ་ཏས་

བསང་༑ སྭ་བྷ་ཝས་སྦྱངས། སྟོང་པའི་ངང་ལས་ཨ་ལས་ཡེ་ཤེས་ཀྱི་ཀ་པཱ་ལ་ཡངས་ཤིང་རྒྱ་ཆེ་བ་རྣམས་ཀྱི་ནང་དུ་ཨོཾ་ཨཱཿ ཧཱུཾ་ཞུ་བ་ལས་བྱུང་བའི་མཆོད་ཡོན། ཞབས་
བསིལ༑ མེ་ཏོག་སོགས་ནས། ཨོཾ་བཛྲ་ཤབྡ་ཨཱ༔ ཧཱུྃ་གི་བར་དང་། དྷརྨཱ་ར་ཎི་རོལ་མོ་དང་བཅས་པས་བྱིན་གྱིས་བརླབས། སྐྱབས་འགྲོ་ཅི་ནུས། སེམས་ཅན་ཐམས་ཅད་དབུལ་ཕོངས་ཀྱི་སྡུག་
བསྔལ་བསལ་ནས་སངས་རྒྱས་ཀྱི་ས་ལ་འགོད་པར་བྱ། དེའི་ཆེད་དུ་མགོན་དཀར་ཡིད་བཞིན་ནོར་བུའི་བསྒོམ་བཟླས་ཉམས་སུ་བླང་བར་བགྱིའོ། །ལན་གསུམ། སེམས་ཅན་
ཐམས་ཅད་བདེ་བ་དང་སོགས་ཀྱི་ཚད་མེད་བཞི་བསྒོམ། རང་གི་སྙིང་གའི་དཀྱིལ་དུ་ཐིག་ལེ་དམར་པོ་རྒྱ་སྲན་ཙམ་པ། དེའི་དཀྱིལ་དུ་ཧཱུྃ་དཀར་པོ་དངུལ་ཆུ་དྭངས་པའི་མདོག་ལྟ་བུ་
གཅིག་བསྒོམ། དེ་གཉིས་ལས་འོད་འཕྲོས། འཕགས་པ་མཆོད། སེམས་ཅན་གྱི་དོན་བྱས། ཚུར་འདུས་དེ་གཉིས་ལ་ཐིམ། སྙིང་གའི་ཧཱུྃ་དང་ཐིག་ལེ་རོ་གཅིག་ཏུ་འདྲེས་

༄༅།།པ་ལས་པདྨ་དང་ཉི་མའི་གདན་གྱི་སྟེང་དུ། རང་ཉིད་བཅོམ་ལྡན་འདས་མགོན་པོ་ཡིད་བཞིན་ནོར་བུ། སྐུ་མདོག་དཀར་ལ་དམར་བའི་མདངས་ཆགས་
པ༑ ཞལ་འཛུམ་ཞིང་ཁྲོ་བའི་ཉམས་དང་ལྡན་པ། སྤྱན་གསུམ་པ། ཕྱག་དྲུག་པ། གཡས་ཀྱི་དང་པོས་གྲི་གུག་འཕྱར་བ། གཉིས་པས་ཡིད་བཞིན་གྱི་ནོར་བུ། གསུམ་
པས་ཌཱ་མ་རུ་འཁྲོལ་བ། གཡོན་གྱི་དང་པོས་ཐོད་པའི་ནང་བུམ་པ་རིན་པོ་ཆེ་སྣ་ཚོགས་ཀྱིས་གང་བ་བརླ་གཡོན་ལ་བརྟེན་ཏེ་འཛིན་པ། བར་པས་རྩེ་གསུམ། ཐ་མས་ལྕགས་
ཀྱུ་བསྣམས་པ། རིན་པོ་ཆེའི་རྒྱན་སྣ་ཚོགས་ཀྱིས་བརྒྱན་པ། སྐུ་སྨད་ལ་དར་སྣ་ཚོགས་ཀྱི་ཤམ་ཐབས་དང་རིན་པོ་ཆེའི་ཆུན་འཕྱང་སྣ་ཚོགས་ཀྱིས་མཛེས་པར་བྱས་
ལ༑ ཞབས་གཉིས་དུར་ཁྲོད་ཆེན་པོ་བསིལ་བའི་ཚལ་ནས་ད་ལྟ་རང་བྱོན་པ་འདྲ་བ། འབྱོན་འཕྲོ་ལ་བཞུགས་པ་འདྲ་བའི་ཞབས་འོག་ན་ཚོགས་བདག་ལ་ཕུག་དང་ནེའུ་ལེ་བཟུང་

བ་རེ་རེ་མནན་པའི་ཁ་དང་བཤང་ལམ་ཐམས་ཅད་ནས་རིན་པོ་ཆེ་ལྷུག་ལྷུག་འོང་བ། མགོན་པོའི་སྤྱི་བོར་བླ་མ་རྡོ་རྗེ་འཆང་དགོས་འདོད་ཐམས་ཅད་འབྱུང་བ་ཞལ་འཛུམ་བག་
དང་ལྡན་པ། གཡས་རིན་པོ་ཆེ་གཡོན་དེས་ཡུ་བ་བྱས་པའི་དྲིལ་བུ་འཛིན་པ། ཞབས་རྡོ་རྗེ་སྐྱིལ་ཀྲུང་གིས་བཞུགས་པ། མགོན་པོའི་ཐུགས་ཀར་དབང་སྡུད་ཀྱི་མཁའ་འགྲོ་མ་
དམར་མོ་ཞལ་གཅིག་ཕྱག་གཉིས་མ་རྒྱན་སྣ་ཚོགས་ཀྱིས་བརྒྱན་པ། ཕྱག་གཡས་ལྕགས་ཀྱུ་གཡོན་ཐོད་པ་བསྣམས་པ། ཞབས་གཉིས་གར་སྟབས་ལིང་ངེ་བ། སྤྱན་གསུམ་
ནམ་མཁའ་ལ་ཧྲིག་ཧྲིག་གཟིགས་པ། ཁམས་གསུམ་དབང་དུ་སྡུད་པ་གཅིག་ཏུ་གྱུར། དེའི་སྙིང་གར་ཆོས་ཉིད་ཀྱི་ཐིག་ལེ་དམར་པོ་འོད་འཕྲོ་བ། དེ་ལས་འོད་ཟེར་འཕྲོས་
པས༑ དུར་ཁྲོད་ཆེན་པོ་བསིལ་བའི་ཚལ་ནས་མགོན་པོ་མཁའ་འགྲོའི་ཚོགས་དང་བཅས་པ་ཨོཾ་བཛྲ་ས་མཱ་ཛཿ ཞེས་པས་སྤྱན་དྲངས། ཛཿ ཧཱུྃ་བཾ་ཧོ༔ གཉིས་སུ་མེད་པར་

༄༅།།ཐིམ། ཨོཾ་གུ་རུ་མཧཱ་ཀཱ་ལ་ས་པ་རི་ཝཱ་ར་ཨརྒྷཾ་ནས་ཤབྟའི་བར་དང་། ཨོ་རུ་པ་ཀཱ་མ་གུ་ཎ་པཱུ་ཛི་ཏེ་ཨཱཿ ཧཱུྃ། དེ་བཞིན་དུ། ཤབྷ། གནྡྷེ། ར་ས། སྤ་རྣམས་
ཀྱིས་མཆོད། ནང་མཆོད། ཨོཾ་ཨ་མྲྀ་ཏས་བསང་། སྭ་བྷཱ་ཝས་སྦྱངས། སྟོང་པའི་ངང་ལས་ཡཾ་ལས་རླུང་། རཾ་ལས་མེ་དང་། མི་མགོའི་སྒྱེད་པུ་གསུམ་གྱི་སྟེང་དུ། ཨ་ལས་ཡེ་
ཤེས་ཀྱི་ཀ་པཱ་ལ་ཡངས་ཤིང་རྒྱ་ཆེ་བའི་ནང་དུ་གོ་ཀུ་ད་ཧ་ན་ལས་ཤ་ལྔ། བི་ར་ཤུ་མ་མུ་ལས་བདུད་རྩི་ལྔ། བྷྲཱྃ་ཨོཾ་ཛྲཱིཾ་ཁྃ་ཧཱུྃ་ལས་ཡེ་ཤེས་ལྔ་རྣམས་མེས་གདུངས་ཏེ་བསྐོལ་ཞིང་
ཞུ་བས་ཡེ་ཤེས་ཀྱི་བདུད་རྩིའི་རྒྱ་མཚོ་ཆེན་པོར་གྱུར། ཨོཾ་ཨཱཿ ཧཱུྃ་ཧ་ཧོ ལན་གསུམ་བརྗོད། མཐེབ་སྲིན་གྱིས་འཐོར་བའི་ཚུལ་དང་། རྩ་བརྒྱུད་བླ་མ་རྣམས་ཀྱི་ཞལ་དུ་ཨོཾ་ཨཱཿ
ཧཱུྃ རྩ་སྔགས་ཀྱི་མཇུག་ཏུ། བླ་མ་དང་མགོན་པོ་དབྱེར་མེད་པའི་ཞལ་དུ་ཨོཾ་ཨཱཿ ཧཱུྃ། ཞེས་དང་རང་གིས་མྱང་། འཁོར་གྱི་མཁའ་འགྲོ་གནོད་སྦྱིན་རྣམས་ཀྱི་ཞལ་དུ་ཨོཾ་ཨཱཿ ཧཱུྃ། ཞེས་

པས་མཆོད་ལ། དེ་ནས་བཟླས་པ་བྱ་བ་ནི། རང་གི་སྙིང་གའི་ཆོས་ཉིད་ཀྱི་ཐིག་ལེ་དམར་པོའི་མཐར་རྩ་སྔགས་བྱི་རུའི་ཕྲེང་བ་ལྟ་བུས་བསྐོར་བ་ལས་འོད་ཟེར་དམར་པོ་ལྕགས་ཀྱུའི་
དབྱིབས་ཅན་གྲངས་མེད་པ་འཕྲོས་པས། སྲིད་ཞིའི་དགེ་ལེགས་དཔལ་འབྱོར་ཕུན་སུམ་ཚོགས་པ་ཐམས་ཅད་རང་དབང་མེད་པར་བསྡུས་ནས་ཐིག་ལེ་ལ་ཐིམ་པར་གྱུར་པ་
བསམས་ལ། གུ་རུ་མཧཱ་ཀཱ་ལ་ཧ་རི་ནི་ས་སིདྡྷི་ཛ ཅི་ནུས་བཟླ། ཡང་འོད་ཟེར་སྔར་བཞིན་འཕྲོས། འཁོར་གྱི་མཁའ་འགྲོ་གནོད་སྦྱིན་རྣམས་ཀྱི་ཐུགས་ཀར་ཕོག་པས་རྒྱུད་
བསྐུལ། སྲིད་པ་གསུམ་གྱི་དངོས་གྲུབ་ཐམས་ཅད་རིལ་གྱིས་བསྡུས་ནས་རང་གི་མདུན་དུ་ཟས་ནོར་ལོངས་སྤྱོད་རི་རབ་ཙམ་སྤུངས་པར་བསམ། ཁྱད་པར་སྟོབས་འབྱོར་ཆེ་དགུ་
ཐམས་ཅད་ཀྱི་སྙིང་དུ་འོད་ཟེར་མཁའ་འགྲོ་གནོད་སྦྱིན་རྣམས་ཀྱི་རིམ་པ་དང་བཅས་པས་ཞུགས། དེ་དག་གི་བརྒྱུད་རང་དབང་མེད་པར་བསྐུལ་ནས་བདག་གིས་དབང་དུ་འདུས་

༄༅།།པར་བསམ། ཁྱད་པར་དམིགས་ཡུལ་གྱི་སྙིང་དཀྱིལ་དུ་རྣམ་ཤེསཎི་ལྗང་གུ་ཉ་མིག་ཙམ་ཡོད་པ། མཁའ་འགྲོ་གནོད་སྦྱིན་རྣམས་ཀྱི་སྙིང་ཁའི་འོད་ཟེར་གྱི་
ལྕགས་ཀྱུས་ཙིར་གྱིས་བཟུང་ནས་བདག་གི་དབང་དུ་བྱས་པར་བསམ་པ་ནི། མཁའ་འགྲོ་གནོད་སྦྱིན་ལ་བརྟེན་པའི་ཟབ་ཁྱད་དོ། །ཐུན་མིན་ཚོགས་བདག་ལ་བརྟེན་པའི་ཟབ་ཁྱད་ནི། སླར་ཡང་འོད་ཟེར་
འཕྲོས་པས་འཇིག་རྟེན་གྱི་ལྷ་ཀླུ་གནོད་སྦྱིན་སྟོབས་ལྡན་རྣམས་དང་། མིའི་དབང་པོ་ལ་སོགས་པའི་སྟོབས་ལྡན་ཐམས་ཅད་བཀུག་སྟེ། ཚོགས་བདག་ལ་བསྟིམས་པས། དེ་
དག་ཐམས་ཅད་ཀྱིས་རྣལ་འབྱོར་པའི་བཀའ་བཞིན་དུ་ཉན་ཅིང་། བྲན་བཞིན་དུ་ལས་བསྒྲུབས་པར་པར་བསམ་ལ་བཟླས་པ་བྱ། བཟླས་པའི་མཇུག་ཏུ་གང་འདོད་པའི་གསོལ་བ་གདབ། དེ་དག་ནི་བསྐྱེད་རིམ་
མོ༑ །དེ་ནས་ཉེར་བསྡུ་ནི། རང་གི་སྙིང་ཁ་ནས་འོད་ཟེར་འཕྲོས་པས་ཁམས་གསུམ་སྣོད་བཅུད་ཐམས་ཅད་འོད་དུ་ཞུ་ནས་རང་ལ་ཐིམ། རང་ཉིད་གདན་དང་བཅས་པ་སྙིང་གའི་

མཁའ་འགྲོ་མ་ལ། དེ་སྔགས་ཕྲེང་ལ། དེ་ཐིག་ལེ་ལ། དེ་ཧཱུྃ་ཡིག་ལ། དེ་ནཱ་དའི་བར་དུ་ཐིམ། དེ་ཡང་འོད་དུ་ཡལ་བའི་ངང་ལ་ཅི་ཙམ་གནས་ཀྱི་བར་དུ་འཇོག བཞག་པའི་ངང་ལ་རིག་པ་དེ་རིག་
སྟོང་། འགྱུ་བ་དེ་འགྱུ་སྟོང་། མ་སྒྲིབ་པར་གསལ་བ་དེ་གསལ་སྟོང་། ཡིན་མིན་གྱི་མཐའ་དང་བྲལ་བས་རྨི་ལམ་གྱི་སྣང་བ། སྒྱུ་མའི་རང་བཞིན་ཞེས་ངོ་སྤྲོད་པ་ནི་རྫོགས་པའི་རིམ་པའོ། །ཞེས་ཤངས་པ་དུ་གུ་པ་བཞེད་དོ། །དགེ་བ་
བསྔོ། བདག་བསྐྱེད་རྐྱང་པ་བྱེད་ན་དེ་ཡན་དང་། གཉིས་པ་ནི་མདུན་གྱི་བུམ་པ་རྣམས་དང་དག་ལ་སོགས་པ་ཚིག་ཕྲད་ཤེས་པ་བྱས་ལ། ཨོཾ་བཛྲ་ཨ་མྲྀ་ཏས་བསང་། སྭ་བྷཱ་ཝས་སྦྱངས། སྟོང་པའི་ངང་ལས་བུམ་
པའི་གྲངས་དང་མཉམ་པའི་པཾ་ལས་པདྨ་དང་ཨ་ལས་ཟླ་བའི་སྟེང་དུ་བྷྲཱུཾ་ལས་རིན་པོ་ཆེའི་བུམ་པ་རྣམས་ཡངས་ཤིང་རྒྱ་ཆེ་བའི་ནང་དུ་རིན་པོ་ཆེ་དང་འབྲུ་བཅུད་དང་། ཟས་ནོར
ལོངས་སྤྱོད་ལྷ་མིའི་དཔལ་འབྱོར་ཕུན་སུམ་ཚོགས་པས་ཡོངས་སུ་གང་བར་གྱུར་པར་བསམས་ལ། དེ་ནས་ལག་པ་ཐལ་མོ་ཁོང་སྟོང་དུ་སྦྱར་སོར་མོ་རྣམས་རྩེ་སྤྲད་པ་ཆོས་ཉིད་རྣམ་དག་གི་ཕྱག་རྒྱ་སྙིང་གར་

༄༅།།བསྐོར་ཞིང་། ཨོཾ་སྭ་བྷཱ་ཝ་ཤུདྡྷ༔ སརྦ་དྷརྨཱ༔ སྭ་བྷཱ་ཝ་ཤུདྡྷོཉཧཾ། ལག་པ་གཉིས་མཉམ་པའི་ཐལ་མོ་ལ། སོར་མོ་དབུས་མ་གསུམ་གྱི་ཚིགས་བར་མ་བཅག་པ་ནམ་མཁའ་མཛོད་ཀྱི་ཕྱག་རྒྱ་
སྨིན་མཚམས་སུ་བསྐོར་ལ། ན་མཿ སརྦ་ཏ་ཐཱ་ག་ཏེ་བློ་བི་ཤྭ་མེུ སརྦ་ཐཱ་ཁཾ་ཨུངྒ་ཏེ་སྤ་ར་ཎ་ཨི་མཾ་ག་ག་ན་ཁཾ་སྭཱ་ཧཱ། ལག་པ་ཐལ་མོ་ལས་མཛུབ་མོ་གཉིས་གུང་མོའི་རྒྱབ་ཏུ་ཁ་ཕྱེ་སྟེ་སྦྱར། མཐེ་བོང་
བསྣོལ་བ་སྙིང་གར་བསྐོར་བ་བདུད་རྩི་འཁྱིལ་བའི་ཕྱག་རྒྱ་བཅས་ལ། ཨོཾ་བཛྲ་ཨ་མྲྀ་ཏ་ཀུཎྜ་ལི་ཧ་ན་ཧ་ན་ཧཱུཾ་ཧཱུཾ་ཕཊ། རྒྱ་ཆེན་ཤུགས་ལྡན་འོད་ཀྱི་ཕྱག་རྒྱ་གཡས་མཆོག་སྦྱིན་གཡོན་མཉམ་བཞག་བྱས་ལ། ན་མཿ
སརྦ་ཏ་ཐཱ་ག་ཏ་ཨ་ཝ་ལོ་ཀི་ཏེ་ཨོཾ་སམྦྷ་ར་སམྦྷ་ར་ཧཱུཾ། ཡེ་ཤེས་སྐར་མདའི་སྔགས། ཕྱག་གཡོན་ཁུ་ཚུར་བཅངས་པ་པང་དུ་བཞག གཡས་ཁུ་ཚུར་དེ་མཛུབ་མོ་བསྒྲེངས་པའི་སྡིགས་མཛུབ་བསྟན་པ། སྙིང་གར་བསྐོར་
བ༑ ཨོཾ་ཛྙཱ་ན་ཨ་ཝ་ལོ་ཀི་ཏེ་ན་མཿ ས་མནྟ་སྤ་ར་ཎ་རསྨི་བྷ་ཝ་མཧཱ་མ་ཎི་དུ་རུ་དུ་རུ་ཧྲྀ་ད་ཡ་ཛྭ་ལ་ནི་སྭཱ་ཧཱ། དབང་བསྒྱུར་འཁོར་ལོའི་སྔགས་རྒྱ་སོར་མོ་རྣམས་ནང་དུ་བསྐོར་བ་རྡོ་རྗེ་བསྡམ་པ་ལས་མཐེ་

བོང་གཤིབས་ཏེ་སྤྱི་བོར་བསྐོར་ཞིང་། ན་མཿ ས་མནྟ་བུདྡྷཱ་ནཾ་གྲ་ཧེ་ཤཱ་རི་པྲ་པཉྩ་ཏི་མ་ས་མཱ་ཡ་ཧ་ན་ཧཱུྃ་ཕཊ། སྔགས་རྣམས་ལན་མང་དུ་བརྗོད། སྔགས་རེ་རེ་བརྗོད་པ་དང་བསྟུན་ཕྱག་རྒྱ་རྣམས་ཕྱོགས་བཅུར་
བསྟན་པར་མོས་ལ་སྔགས་རྣམས་སོ་སོར་རྫོགས་པ་དང་སེ་གོལ་རེ་གཏོགས་སོ། །དེ་ལྟར་སྔགས་དྲུག་ཕྱག་དྲུག་གིས་ཟད་མི་ཤེས་པའི་གཏེར་དང་བདུད་རྩིར་བྱིན་གྱིས་བརླབས་པར་བསམ། བྱིན་རླབས་འདི་བུམ་པ་གསར་པ་སྒྲུབ་སྐབས་
ལས། གཞན་དུ་མ་མཛད་ཀྱང་རུང་། དེ་ལྟ་བུའི་བུམ་པའི་ནང་སྟོད་ཀྱི་ཆ་ལ་ཧཱུྃ་དཀར་པོ་དངུལ་ཆུ་སོགས་ནས་བདག་བསྐྱེད་བཞིན། རང་གི་སྙིང་ག་ནས་འོད་ཟེར་འཕྲོས་པས་དུར་ཁྲོད་ཆེན་པོ་
བསིལ་བའི་ཚལ་ནས་མགོན་པོ་ཡིད་བཞིན་ནོར་བུ་ལ་མཁའ་འགྲོ་གནོད་སྦྱིན་ནོར་ལྷ་གཏེར་བདག་གི་ཚོགས་དཔག་ཏུ་མེད་པས་བསྐོར་བ་ཨོཾ་བཛྲ་ས་མཱ་ཛ༔ གདངས་ཡོད་མེད་གང་
རུང་གིས། སྤོས་དང་དྲིལ་བུ་གསིལ་རྡོ་རྗེ་གཡབ་ལ། ངག་ཏུ། ཧཱུཾ། ཙནྡན་ལྗོན་ཤིང་འཁྲིགས་པའི་དུར་ཁྲོད་ནས། །དྲི་གཞོན་གྱིས་བསྐྱོད་སྤྲིན་དཀར་ཕུང་པོ་བཞིན། །ཕྱག་ན་པདྨོའི་རྣམ་

༄༅། །རོལ་བསྟན་སྲུང་མཆོག །མགོན་དཀར་འདོད་དགུའི་ཆར་འབེབས་གནས་འདིར་གཤེགས། །ལྷ་ཆེན་བླ་མ་ཡིད་བཞིན་ནོར་བུ་ཡི། །བཀའ་སྒྲུབ་ཕྱོགས་
བཅུའི་འཇིག་རྟེན་དབང་དུ་སྡུད། །རྣལ་འབྱོར་མཆོག་ལ་དངོས་གྲུབ་སྩོལ་བ་ཡི། །ནོར་བདག་ཌཱ་ཀའི་ཚོགས་བཅས་གནས་འདིར་གཤེགས། །མགོན་པོ་འཁོར་བཅས་སྔོན་
གྱི་ཐུགས་བསྐྱེད་དང་། །དམ་ཚིག་ལ་དགོངས་དགྱེས་པས་གནས་འདི་རུ། །ནོར་བུ་དགོས་འདོད་དཔལ་དང་འགྲོགས་པ་བཞིན། །ཚུལ་གཤེགས་དཔལ་འབྱོར་རྣམ་པར་
རྒྱས་པར་མཛོད། །གུ་རུ་མཧཱ་ཀཱ་ལ་ཧ་རི་ནི་ས་སིདྡྷི་ཛ༔ ཞེས་ཉེར་གཅིག་བརྗོད། ཛཿ ཧཱུྃ་བཾ་ཧོ༔ དམ་ཚིག་པ་རྣམས་ལ་ཐིམ་པར་གྱུར། བརྗོད། འཁོར་ལོ་ཡོད་ཚེ་མན་ངག་ཤེས་པར་བྱའོ། །
དེའི་སྐབས་དམིགས་པ་ནི། རྒྱ་གར་བསིལ་བ་ཚལ། ཤིང་ཙནྡན་རྐང་གཅིག་རྡོ་རྗེ་གདན་ལ་སོགས་རང་བཞིན་གར་བཞུགས་གནས་མགོན་པོ་ཡིད་བཞིན་ནོར་བུ་འཁོར་སངས་རྒྱས་བྱང་སེམས་དཔའ་བོ་མཁའ་འགྲོ་གནོད་སྦྱིན་ནོར་ལྷ་གཏེར་

བདག་བསམ་གྱིས་མི་ཁྱབ་པས་བསྐོར་ནས་མདུན་གྱི་ནམ་མཁར་ཌཱ་མ་རུ་དང་དྲིལ་བུའི་སྒྲ་སྒྲོག་བཞིན་པར་དགེས་པའི་ཉམས་གར་སྟབས་དང་བཅས་ཏེ་བྱོན་ནས་མདུན་བསྐྱེད་ལ་ཆུ་ལ་ཆུ་ཐིམ་པ་ལྟར་བསམ་མོ། །དེ་ནས་མཆོད་པ་རྣམས་
བསང་སྦྱངས་གོང་ལྟར། ཤབྷ་ཨཱཿ ཧཱུྃ་གིས་བར་དང་། ཨོཾ་གུ་རུ་མཧཱ་ཀཱ་ལ་ས་པ་རི་ཝ་ར་རེ་རེའི་འགོར་སྦྱར་བའི། ཨརྒྷ་ནས་སྤརྵེ་ཀཱ་མ་གུ་ཎ་པཱུ་ཛི་ཏེ་༔ ཧཱུྃ། ཞེས་པས་བར་རོལ་ཆེན་བཅས། ནང་
མཆོད་ཀྱང་གོང་ལྟར་རོ། །བསྟོད་པ་ནི། དྲིལ་གསིལ་གདངས་ཡོད་མེད་གང་རུང་གིས། ཕྱོགས་བཅུ་དུས་གསུམ་སངས་རྒྱས་ཐམས་ཅད་ཀྱི། །ཐུགས་རྗེའི་གཅིག་འདུས་རྗེ་བཙུན་སྤྱན་རས་
གཟིགས། །དེ་ཡི་སྤྲུལ་པ་ཕྱག་དྲུག་མགོན་པོ་ལ། །ལུས་ངག་ཡིད་གསུམ་གུས་པས་ཕྱག་འཚལ་ལོ། །མགོན་པོ་ཡིད་བཞིན་ནོར་བུ་ཐུགས་རྗེ་ཅན། །སྐུ་མདོག་གངས་རི་ལྟ་
བུ་འོད་ཟེར་འབར། །ཞལ་གཅིག་ཕྱག་དྲུག་ཞབས་གཉིས་ནོར་བདག་མནན། །འགྲོ་བའི་དབུལ་བ་སེལ་ལ་ཕྱག་འཚལ་ལོ། །ཕྱག་གཡས་དང་པོས་རྡོ་རྗེ་གྲི་གུག་

༄༅།།བསྣམས། །བར་པ་ཡིད་བཞིན་ནོར་བུས་དགོས་འདོད་སྟེར། །ཐ་མ་ཌཱ་རུས་མཁའ་འགྲོ་དབང་དུ་སྡུད། །ཁམས་གསུམ་དབང་དུ་སྡུད་ལ་ཕྱག་འཚལ་
ལོ༑ །གཡོན་པས་རིན་ཆེན་བུམ་པ་དཀུ་ལ་བརྟེན། །བར་པ་རྩེ་གསུམ་ཁམས་གསུམ་མ་ལུས་སྒྲོལ། །ཐ་མ་ལྕགས་ཀྱུས་ངན་སོང་གནས་ནས་འདྲེན། །མགོན་པོ་ཐུགས་རྗེ་
ཅན་ལ་ཕྱག་འཚལ་ལོ། །སྐུ་སྟོད་རིན་ཆེན་རྒྱན་གྱིས་རྣམ་པར་བརྒྱན། །སྐུ་སྨད་རིན་ཆེན་ཟར་བུས་རྣམ་པར་མཛེས། །ཕྱག་ཞབས་ཐམས་ཅད་རིན་ཆེན་ནོར་བུས་བརྒྱན།
འགྲོ་བའི་རེ་འདོད་སྐོང་ལ་ཕྱག་འཚལ་ལོ། །ཁྱོད་ནི་ཡིད་ལ་དྲན་པ་ཙམ་གྱིས་ཀྱང་། །དེ་ཡི་དབུལ་ཕོངས་སྡུག་བསྔལ་མ་ལུས་སེལ། །རེ་འདོད་སྣ་ཚོགས་ཚུལ་བཞིན་སྐོང་
མཛད་པའི། །ཡིད་བཞིན་ནོར་བུ་ཁྱོད་ལ་ཕྱག་འཚལ་ལོ། །ཁྱེད་ལ་མཆོད་ཅིང་གུས་པས་རབ་བསྟོད་ན། །ཇི་སྲིད་བྱང་ཆུབ་མ་ཐོབ་བར་དུ་ཡང་། །མགོན་པོ་ཁྱོད་ཀྱི་ཐུགས་

རྗེས་བདག་བཟུང་ནས། །བྱང་ཆུབ་སྒྲུབ་པའི་མཐུན་རྐྱེན་སྒྲུབ་པར་མཛོད། །འདི་ཡི་དགེ་བས་བདག་ཀྱང་ཁྱོད་བཞིན་དུ། །འགྲོ་བའི་རེ་འདོད་ཚུལ་བཞིན་བསྐོང་བ་དང་།
སེམས་ཅན་སངས་རྒྱས་ས་ལ་འགོད་པ་སོགས། །འགྲོ་བའི་དོན་ལ་མཐུ་དང་ལྡན་པར་ཤོག །གཏོར་མ་ནང་མཆོད་ཆུ་གཙང་གིས་བྲན་ལ། བསང་སྦྱངས། སྟོང་པའི་ངང་ལས་ཡཾ་ལས་
རླུང་༑ རཾ་ལས་མེ་དང་། ཀཾ་ལས་མི་མགོའི་སྒྱེད་བུ་གསུམ་གྱི་སྟེང་དུ། ཨ་ལས་ཡེ་ཤེས་ཀྱི་ཀཱ་པ་ལ་ཡངས་ཤིང་རྒྱ་ཆེ་བའི་ནང་དུ། གོ་ཀུ་ད་ཧ་ན་ལས་ཤ་ལྔ། བི་ར་ཤུ་མ་
མུ་ལས་བདུད་རྩི་ལྔ། བྷྲཱུྃ་ཨཾ་ཛྲཱིཾ་ཁཾ་ཧཱུྃ་ལས་ཡེ་ཤེས་ལྔ་རྣམས་མེས་གདུངས་ཏེ་བསྐོལ་ཞིང་ཞུ་བས་ཡེ་ཤེས་ཀྱི་བདུད་རྩིའི་རྒྱ་མཚོ་ཆེན་པོར་གྱུར། ཨོཾ་ཨཱཿ ཧཱུྃ་ཧ་ཧོ༔ ཧྲཱིཿལན་
གསུམ་བརྗོད། རྩ་སྔགས་ལ། ཨི་དཾ་བ་ལིཾ་ཏ་ཁ་ཁ་ཁཱ་ཧི་ཁཱ་ཧི། བཏགས་པ་ཚར་གསུམ་མམ་ལྔས་ཕུལ། མཚན་སྔགས་སྔོན་འགྲོའི་ཕྱི་མཆོད་ནང་མཆོད་བསྟོད་པ་དྲིལ་གསིལ་བ་ཅས། དུས་གསུམ་རྒྱལ་བ་ཀུན་

༄༅།།དངོས་པད་དཀར་འཆང་། །འགྲོ་འདིའི་ཕུན་ཚོགས་རེ་བ་སྐོང་བའི་ཕྱིར། །རབ་བརྗིད་ཁྲོ་བོའི་དབང་པོར་སྤྲུལ་པ་ལ། །ཡིད་བཞིན་ནོར་བུར་མཚན་
གསོལ་ཁྱོད་ཕྱག་འཚལ། །དྲིལ་བུ་ཚིག་རྡུང་། དཔལ་ལྡན་མགོན་པོ་འཁོར་དང་བཅས། །མཆོད་སྦྱིན་གཏོར་མ་འདི་སྣོམས་ལ། །བསྟན་པ་སྲུང་ཞིང་རྣལ་འབྱོར་པའི། །ཚེ་
བསྲིང་ལོངས་སྤྱོད་རྒྱས་པ་དང་། །སྐྱེ་འགྲོ་དབང་དུ་འདུ་བར་མཛོད། །སྤྲོ་ན། བཅོམ་ལྡན་འདས་ཡིད་བཞིན་གཟི་ལྡན་ཐུགས་རྗེ་ཅན་ཁྱོད་ལ་གསོལ་བ་འདེབས་སོ། །སངས་
རྒྱས་ཀྱི་བསྟན་པ་སྲུངས་ཤིག དཀོན་མཆོག་གི་དབུ་འཕང་བསྟོད་ཅིག དགེ་འདུན་གྱི་སྡེ་སྐྱོངས་ཤིག བླ་མའི་སྐུ་ཚེ་སྲིངས་ཤིག རྣལ་འབྱོར་པ་བདག་ལ་སྙན་པའི་གྲགས་
པས་ས་སྟེང་མ་ལུས་པ་ཁྱབ་པ་དང་། དགོས་འདོད་ཐམས་ཅད་ཆར་བཞིན་དུ་བབས་ནས་ལོངས་སྤྱོད་ཟད་མི་ཤེས་པ་དང་། མི་ནོར་ཟས་གསུམ་འདུ་ཞིང་། ཐོས་བསམ་སྒོམ་

གསུམ་འཕེལ་བ་དང་། འཕྲིན་ལས་འབད་མེད་དུ་སྒྲུབ་པར་མཛད་དུ་གསོལ། ཞེས་པ་འདི་ནི་བདག་མདུན་གང་ཡིན་གྱི་སྐབས་སུ་ཡང་འདིས་གསོལ་བ་གདབ་པ་ནི་གནད་དོ་གསུངས་སོ། །དེ་ནས་གཡས་དང་
རྒྱབ་ཀྱི་གཏོར་མ་བྱིན་བརླབས། ཨཱ་ཀཱ་རོའི་སྔགས་ལན་གསུམ་མམ་ལྔས་ཕུལ། མཆོད་སྦྱིན་གྱི་གཏོར་མ་རྒྱ་ཆེན་པོ་འདི་ཉིད་མཁའ་འགྲོ་གནོད་སྦྱིན་ནོར་ལྷའི་ཚོགས་དང་བཅས་པ་རྣམས་ལ་
འབུལ་ལོ་ཡོངས་སུ་བཞེས་ལ་བསམ་དོན་ཆོས་བཞིན་འགྲུབ་པར་མཛོད། གཡོན་གྱི་གཏོར་མ་གོང་ལྟར་བྱིན་བརླབས། སྔགས་ལན་གསུམ་མམ་ལྔས་ཕུལ། མཆོད་སྦྱིན་གྱི་གཏོར་མ་རྒྱ་ཆེན་པོ་
འདི་གནས་བདག་གཞི་བདག་རྣམས་ལ་འབུལ་ལོ། །བདག་ཅག་དཔོན་སློབ་འཁོར་དང་བཅས་པའི་བསམ་དོན་ཡིད་བཞིན་དུ་འགྲུབ་པའི་འཕྲིན་ལས་མཛོད། དེ་ནས་མེ་ཏོག་ཐོགས་
མགོན་པོ་ཡིད་བཞིན་ནོར་བུ་འཁོར་དང་བཅས་པ་ཁྱེད་རྣམས་རྟེན་འདི་དག་ལ་བརྟན་པར་བཞུགས་སུ་གསོལ། བརྟན་པར་བཞུགས་ནས་གནས་འདིར་མཁྱེན་ལྡན་དང་

༄༅།།སྟོབས་ལྡན་འབྱོར་ལྡན་གྱིས་མཚོན་པའི་སྐྱེ་འགྲོ་ཐམས་ཅད་འདུ་ཞིང་། སྲིད་ཞིའི་དཔལ་འབྱོར་ལོངས་སྤྱོད་ཕུན་སུམ་ཚོགས་པ་ཐམས་ཅད་རྒྱ་མཚོ་ཆེན་པོ་
ལ་ཆུ་བོའི་རྒྱུན་བཞིན་དུ་འདུ་བར་མཛད་དུ་གསོལ། ཞེས་དང་། སུ་པྲ་ཏིཥྛསོགས་མེ་ཏོག་འཐོར། དེ་ལྟ་བུའི་བརྟན་བཞུགས་འདི་ཉེར་གཅིག་གམ་ལྔ་བཅུའམ། བརྒྱ་རྩ་བརྒྱད་ཀྱི་བར་ཅི་ནུས་སུ་བྱ་བར་བཤད་དོ། །
དེ་ནས་གཟུངས་ཐག་གཟུང་ལ། རང་གི་སྙིང་ག་ནས་འོད་ཟེར་སྔགས་ཕྲེང་གི་རྣམ་པ་ཅན་སྤྲོས་པས་ཐུགས་རྒྱུད་བསྐུལ། མདུན་བསྐྱེད་ཀྱི་མགོན་པོ་རྣམས་ཀྱི་ཐུགས་ཀའི་མཁའ་འགྲོ་
མ་རྣམས་ལས། དེ་འདྲ་བའི་དབང་སྡུད་ཀྱི་མཁའ་འགྲོ་མ་དཔག་ཏུ་མེད་པ་འཕྲོས། འཇིག་རྟེན་གྱི་ཁམས་ཐམས་ཅད་ཁྱབ། ལྷ་མི་ཀླུ་དང་བཅས་པའི་ཚེ་དང་བསོད་ནམས་
དང་༑ སྟོབས་དང་དཔལ་འབྱོར། ལོངས་སྤྱོད་དབང་ཕྱུག སྙན་གྲགས། རིགས་བཟང་། རིན་པོ་ཆེ་དང་། འབྲུ་རིགས་དང་། རྟ་ཕྱུགས་འཕེལ་བ་ལ་སོགས་པ་འབྱོར་

པའི་ཁྱད་པར་ཡིད་ལ་ཇི་ལྟར་འདོད་པ་ཐམས་ཅད་བཀུག་སྟེ། བུམ་པའི་ནང་རྫས་རྣམས་ལ་གཉིས་སུ་མེད་པ་བསྟིམས་པས་འདོད་དགུའི་དཔལ་འབྱོར་ཟད་མི་ཤེས་པའི་གཏེར་
གྱི་བུམ་པ་བཟང་པོར་གྱུར། བུམ་པའི་ནང་གི་དཔལ་འབྱོར་ཕུན་སུམ་ཚོགས་པ་རྣམས་རབ་ཏུ་རྒྱས་ཤིང་ཁ་ནས་ལུད། མགོན་པོའི་ཕྱག་གི་བུམ་པ་དང་ཐོད་པ་ནས་ཀྱང་
ལུད༑ ཚོགས་བདག་གི་ཁ་དང་བཤང་ལམ་དང་ནེའུ་ལེ་རྣམས་ལས་ཀྱང་རིན་པོ་ཆེ་སྣ་ཚོགས་པ་ལྷུག་ལྷུག་བབས་པས་གནས་ཁང་དང་། གཙུག་ལག་ཁང་དང་། ཕོ་བྲང་
དང་༑ བང་མཛོད་ལ་སོགས་པའི་ནང་ཐམས་ཅད་ཕྱུར་བུར་ཁེངས་པས། བདག་ཅག་དཔོན་སློབ་ཡོན་མཆོད་འཁོར་དང་བཅས་པས་མཚོན་པའི་སེམས་ཅན་ཐམས་ཅད་འདོད་
དགུའི་དཔལ་འབྱོར་འཛད་པ་མེད་པའི་གཏེར་ལ་ལོངས་སྤྱོད་པའི་དབང་དང་ལྡན་པར་གྱུར་པར་བསམས་ལ། རྩ་སྔགས་གང་མང་བཟླའོ། །དེ་ནས་མཆོད་པ་བསངས་སྦྱངས། ཕྱི་ནང་གི་མཆོད་པ་གོང་

༄༅།།བཞིན། དྲིལ་གསིལ་བཅས། གངས་ཅན་རི་བའི་ལྷ་གཅིག་པད་དཀར་འཆང་། །ཐུགས་བསྐྱེད་གཞན་དབང་གྱུར་པའི་སྒྱུ་འཕྲུལ་གར། །སྐལ་དམན་སེམས་
ཅན་རེ་བ་ཡོངས་སྐོང་བ། །མགོན་པོ་ཟླ་བའི་སྤུན་ཟླ་ལ་ཕྱག་འཚལ། །དེ་བཞིན་གཤེགས་པ་ཀུན་གྱི་དགོངས་གཅིག་ཏུ། །དབང་རྒྱས་འཕྲིན་ལས་ལྷུན་གྲུབ་འཁོར་ལོས་
སྒྱུར༑ །སྤྱི་བོར་དབང་བསྐུར་བླ་མ་རྡོ་རྗེ་འཆང་། །མཛེས་ཀྱི་པདྨ་རཱ་གའི་ཅོད་པན་མིན། །སྨིན་ལེགས་སྤྱན་གྱི་ཟུར་མདའ་འཕངས་ཙམ་གྱིས། །སྐྱེ་དགུའི་ཡིད་ཀྱི་བརྟན་པ་
རང་དབང་དུ། །འགུགས་བྱེད་དགའ་མ་ཐུགས་ཀར་སྦས་པ་ལ། །ནོར་སྦྱིན་གྲངས་མེད་ཀྱིས་བཏུད་བལྟ་བ་སྙམ། །འདི་ན་དཀོན་མཆོག་མཆོད་པ་རྒྱས་ཕྱིར་དང་། །ཆོས་ཀྱི་
བཤད་སྒྲུབ་དྲི་མེད་རིང་གནས་ཕྱིར། །ངུར་སྨྲིག་འཆང་བ་གྲངས་མེད་བསྡུ་ཕྱིར་དང་། །ཆོས་ལྡན་སྦྱིན་བདག་མངའ་ཐང་རྒྱས་ཕྱིར་དང་། །སྦྱིན་པའི་ཕ་རོལ་ཕྱིན་པ་རྫོགས་

བྱའི་ཕྱིར། །མགོན་པོ་ཡིད་བཞིན་ནོར་བུ་ཐུགས་རྗེ་ཅན། །མཁའ་འགྲོ་གནོད་སྦྱིན་ནོར་ལྷའི་ཚོགས་དང་བཅས། །བདག་ཅག་གུས་པས་སྒྲུབ་ཀྱིན་མཆོད་བྱས་པས། །སྒྲུང
པོ་ཡོན་མཆོད་འཁོར་དང་བཅས་རྣམས་ཀྱི། །ཚེ་དང་བསོད་ནམས་རིགས་བཟང་ཡོན་ཏན་དང་། །སྟོབས་འབྱོར་མངའ་ཐང་སྙན་པར་གྲགས་པའི་དབྱངས། །རིན་ཆེན་འབྲུ་
ནོར་ལྷ་མིའི་ལོངས་སྤྱོད་དཔལ། །ཕུན་ཚོགས་སྡེ་བཞིའི་དཔལ་འབྱོར་མ་ལུས་པ། །དབྱར་གྱི་དཔལ་མོ་དང་འགྲོགས་ཆུ་གཏེར་གྱི། །ངོ་མཚར་ཇི་བཞིན་གོང་ནས་གོང་
འཕེལ་དུ། །རྣམ་པར་རྒྱས་པའི་དངོས་གྲུབ་སྩལ་དུ་གསོལ། །རིགས་དང་སྟོབས་དང་འབྱོར་པས་མངོན་རྒྱགས་པའི། །སྐྱེ་འགྲོའི་སྙིང་གིས་བརྟན་པ་རབ་ཕྲོགས་ནས། །
ཁབ་ལེན་མཐོང་བའི་ལྕགས་ཕྱེ་ཇི་བཞིན་དུ། །འདི་ན་མདུན་པ་དབང་གི་དངོས་གྲུབ་སྩོལ། །ཞེས་འདོད་དོན་གསོལ། འཁོར་ལོ་ཡོད་ན་སྐྱེད་སྟིམ་ཤེས་པ་བྱའོ། །བུམ་ནང་གི་གཟུངས་རྣམས་ཀློག་པར་

༄༅།།མོས་ལ་སྔགས་རྣམས་ཀྱི་མཐར། རྟེན་འདི་གང་དུ་བཞུགས་པ་དེར་དགེ་སློང་གི་དགེ་འདུན་མང་པོ་འདུ་བ་དང་། སྟོབས་འབྱོར་ལྡན་པའི་སྐྱེ་འགྲོ་སརྦ་ཝ་ཤཾ་ཀུ་རུ་
ཧོ༔ ཞེས་བརྗོད་ལ་མེ་ཏོག་གཏོར་བ་མང་དུ་བྱའོ། །གསུམ་པ་རྗེས་ནི། ཡིག་བརྒྱ་ལན་གསུམ། མ་འབྱོར་པ་དང་སོགས། བློ་ཀ་གཅིག མགོན་པོ་ཡིད་བཞིན་ནོར་བུ་སོགས་སྔར་གྱིས་བརྟན་བཞུགས་གོང་ལྟར་
བརྗོད༑ དགེ་བ་འདི་ཡིས་མྱུར་དུ་བདག །མྱུར་མཛད་མགོན་པོ་འགྲུབ་གྱུར་ནས། །སོགས་ནས། བཀྲ་ཤིས་འཕེལ་བར་མཛད་དུ་གསོལ་བར་བརྗོད། འཇིག་རྟེན་བདེ་ཞིང་
སོགས༑ ཐམས་ཅད་ནམ་མཁའི་མཛོད་བཞིན་སོགས། མཐུན་རྐྱེན་ཚེ་བསོད་སོགས། མདོར་ན་ཆོས་ཀྱི་བགེགས་རྐྱེན་ཉེར་ཞི་ནས་སོགས། བདག་གི་དུས་གསུམ་དགེ་བ་འདི་ཡི་
སོགས་ནས། ཇི་བཞིན་མ་ལུས་ལེགས་པར་འགྲུབ་གྱུར་ཅིག་བར། དྲིལ་གསིལ་མེ་ཏོག་དང་བཅས། ཚོགས་གཉིས་མཐར་ཕྱིན་སོགས། ཡོན་ཏན་རབ་རྫོགས་གངས་ཀྱི་རི་བོ་བཞིན།

བྱིན་བརླབས་ཆུ་བོས་སྐལ་ལྡན་ཚིམ་མཛད་ཀྱིས། །རང་སེམས་ལྷན་ཅིག་སྐྱེས་པ་སྟོན་མཛད་པའི། །ཆོས་རྗེ་བླ་མ་རྣམས་ཀྱི་བཀྲ་ཤིས་ཤོག །སྒྲུབ་པ་པོ་ལ་བུ་བཞིན་གཟིགས་
མཛད་ཅིང་། །མི་འབྲལ་ལུས་དང་གྲིབ་མ་ཇི་བཞིན་དུ། །དམ་ཚིག་ཅན་ལ་དངོས་གྲུབ་མཆོག་སྟེར་བའི། །ཡི་དམ་ལྷ་ཚོགས་རྣམས་ཀྱི་བཀྲ་ཤིས་ཤོག །དམ་ཅན་སྒྲུབ་པ་པོ་
ཡི་རྗེས་འབྲང་ཞིང་། །ཞི་དང་རྒྱས་དང་དབང་དུ་མངོན་སྤྱོད་དང་། །སྣ་ཚོགས་འཕྲིན་ལས་ཚུལ་བཞིན་འགྲུབ་མཛད་པའི། །ཆོས་སྐྱོང་སྲུང་མ་རྣམས་ཀྱི་བཀྲ་ཤིས་ཤོག །
སྣང་སྲིད་རང་གྲོལ་སྒྱུ་མ་རྨི་ལམ་བཞིན། །བདེ་བ་ཆེན་པོ་རྒྱུན་ཆད་མེད་པའི་ཉམས། །ཡིད་ལ་བྱར་མེད་སྟོང་གསལ་ནམ་མཁའི་ངང་། །བདེ་ཆེན་ཕྱག་རྒྱ་ཆེན་པོའི་བཀྲ་
ཤིས་ཤོག །སྒྲུབ་པ་པོ་ལ་མཆོད་ཅིང་བསྟོད་པ་དང་། །བསྐུར་བ་འདེབས་པའི་སྐྱེ་འགྲོ་གང་ཡིན་པ། །ཐམས་ཅད་བྱང་ཆུབ་ལམ་ལ་འགོད་མཛད་པའི། །མཉམ་ཉིད་བྱང་

༄༅།།ཆུབ་སེམས་ཀྱི་བཀྲ་ཤིས་ཤོག །འཁོར་བ་མྱ་ངན་འདས་པ་ཐམས་ཅད་ཀྱི། །བཀྲ་ཤིས་གོ་འཕང་ཇི་སྙེད་ཡོད་པ་ཀུན། །ཕུན་སུམ་ཚོགས་པ་ཆུ་བོའི་
གཞུང་བཞིན་དུ། །སྐྱེ་འགྲོ་ཡོངས་ལ་རྟག་ཏུ་བཀྲ་ཤིས་ཤོག །བསོད་ནམས་དར་རྒྱས་རི་རྒྱལ་ལྷུན་པོ་བཞིན། །སྙན་གྲགས་ཆེན་པོ་ནམ་མཁའ་བཞིན་དུ་ཁྱབ། །ཚེ་རིང་ནད་
མེད་གཞན་དོན་ལྷུན་གྲུབ་པའི། །ཡོན་ཏན་རྒྱ་མཚོ་མཆོག་གི་བཀྲ་ཤིས་ཤོག །དེ་ལྟ་བུའི་རིམ་པས་འགྲུབ་པས་མཚན་མ་མ་འཐོན་བར་བསྒྲུབ་པ་བྱའོ། །བསྒྲུབས་ཟིན་ནས་འཁོར་ལོ་ཡོད་ན་དགེ་འདུན་གྱི་གཙུག་
ལག་ཁང་ངམ་རྟེན་བཞེངས་ཀྱིས་ནང་ངམ། བུམ་པ་དང་མཉམ་དུ་འཇོག་པའམ། རང་གི་ལུས་ལ་བཅངས་པ་གང་རུང་བྱ། བུམ་པ་ནི་གང་དུ་འཇོག་པའི་ས་དེར་བསྒྲུབས་པ་ཡིན་ན་དེར་གཞན་གྱིས་མི་མཐོང་པར་བྱས་ནས་སྦས་པས་
ཆོག གཞན་རྟེན་གྱི་ནང་ངམ་གཙུག་ལག་ཁང་དང་རང་གི་མཛོད་ཀྱི་ཕུག་སོགས་ལ་གདན་དྲངས་དགོས་ན་གྱང་ལོགས་ལྟ་བུ་ལ་གྲུ་བཞིར་བརྐོས་པའམ་སྒམ་ལྟ་བུའི་ལོགས་བཞིར་སི་རའི་གཡུང་དྲུང་རིས་བྲིས་པའི་གནས་སུ་

བཞུགས། བུམ་པ་སྤོས་རོལ་བཅས་སྤྱན་དྲངས་ལ། འོག་ཏུ་རས་ལ་པདྨ་བྲིས་པའི་སྟེང་། བུམ་པའི་མདུན་མཛོད་སྒོ་དང་མི་ཕྲོད་པར་བཞག སྟེང་དུ་དར་གྱི་གུར་དང་མདུན་དུ་མར་ཁུས་བྲན་པའི་གཏོར་མ་ནོར་བུས་བརྒྱན་པ། སྔར་
བཞིན་བཤམས། མཆོད་བསྟོད་འདོད་དོན་གསོལ་བ་དང་། བརྟན་བཞུགས་བཀྲ་ཤིས་བརྗོད་ལ་བཞག་གོ །བུམ་པ་སྔར་བསྒྲུབས་ཟིན་པ་ཡིན་ན་བུམ་པ་བཞག་ནས་མཆོད་གཏོར་བཤམས་པ་ནས་བཟུང་བཀྲ་ཤིས་ཀྱི་བར་ཆོ་ག་སྔར་བཤད་པ་
ལྟར་ཚར་ཁ་ཤས་སམ་ལན་གཅིག་བྱས་ན་ཤིན་ཏུ་ལེགས་པར་འགྱུར་རོ། །དེ་ལྟར་བྱས་པས་ཕན་ཡོན་གནས་སྐབས་སུ་སྐྱེ་འགྲོ་མང་པོ་དབང་དུ་བསྡུ་ཞིང་ཟས་ནོར་ལོངས་སྤྱོད་འཕེལ་ཞིང་རྒྱས་ཕྱྭ་གཡང་ཉམས་པ་གསོས་ཞིང་སྐྱེ་འགྲོ་མང་པོས་
རང་ལ་དགའ་ཞིང་འདུད་པ་འདིའི་བུམ་པ་དང་གསུང་རབ་ལ་སོགས་གང་དུ་བཞུགས་པའི་གནས་དེར་ཆོས་སྲིད་ཀྱི་དཔལ་འབྱོར་གོང་འཕེལ་དུ་འགྱུར་ཞིང་མཐར་ཐུག་མགོན་པོས་རྗེས་སུ་གཟུང་བ་ལ་སོགས་ཕན་ཡོན་རྒྱས་པ་ཡིག་རྙིང་རྣམས་
ལས་ཤེས་པར་བྱའོ། །ཞེས་པ་འདི་ནི་གྲུབ་ཐོབ་ཁྱུང་པོས་མཛད་པ་སོགས་ཡིག་སྙིང་རྣམས་དང་། ཚར་ཆེན་དང་། མཁན་ཆེན་ངག་དབང་ཆོས་གྲགས། མཁས་དབང་ཚུལ་ཁྲིམས་རིན་ཆེན། ས་ཆེན་ཀུན་དགའ་བློ་གྲོས་ཀྱིས་མཛད་པ་

༄༅།།སོགས་གསུང་རབ་རྣམས་ལས་ཇི་ལྟར་གསུངས་པ་བཞིན་ཉམས་ལེན་བདེ་ཕྱིར་མཁན་རབ་སོ་བཞི་པ་བྱམས་པ་བཀྲ་ཤིས་ཆོས་འཕེལ་གྱིས་ལྷ་ཆེན་བླ་བྲང་དུ་བྲིས་པའོ། །ནོར་འཁྲུལ་མཆིས་ན་མཁས་པ་རྣམས་ཀྱི་
སྤྱན་སྔར་འཆགས། དགེ་བས་འགྲོབ་རྣམས་ཆོས་ཀྱི་དཔལ་ལ་སྤྱོད་པར་ཤོག འདི་ལ་ཐུན་མོང་མ་ཡིན་པའི་མན་ངག་ཅུང་ཟད་ཞལ་ལས་ཤེས་སོ། །ཆོས་སྲིད་དཔལ་འབྱོར་ལོངས་སྤྱོད་ནམ་མཁའི་མཛོད། །རྟག་ཏུ་ཉི་ཟླས་བསྒྲོད་པ་ཇི་ལྟ་
བར༑ །ཟད་མེད་ཡོ་བྱད་འདོད་དགུ་རིན་ཆེན་གཏེར། །ཡིད་ཅན་རེ་བ་བསྐོང་ཕྱིར་འདི་ན་ཀོ། །སྐལ་ལྡན་ལས་ཅན་ལོངས་སུ་སྤྱོད་ཅིག་གུ། །།སརྦ་མངྒལཾ། དྷརྨ་ཨུདྷ་ཡ་མསྟུ། ཛགྷཾ།། །། ༈ བལ་ཡུལ་ནས་རྒྱལ་ཡོངས་ས་ཆེན་
ཞེས་པ་ལས་གུ་རུས་སྤྲེལ།། །།

༄༅། །མགོན་པོ་དཀར་པོ་ཡིད་བཞིན་ནོར་བུའི་ཐུགས་དམ་བསྐང་བའི་ཆོ་ག་ཡོངས་འདུ་ས་བརྟོལ་ཞེས་བྱ་བ་བཞུགས་སོ།

༄༅།།སྭ་སྟི་སིདྡྷི་རསྟུ། བླ་མ་མཆོག་དང་ཐ་དད་མིན་པའི་ལྷ། །ཕུལ་བྱུང་བསོད་ནམས་མགྲོན་དུ་ཁུགས་པ་དང་། །ལྷན་ཅིག་སྲིད་ལས་འདས་དང་
སྲིད་པའི་དཔལ། །དར་བབ་འདོད་པ་འཇོ་དེར་ཕྱག་འཚལ་ནས། །ཐུགས་རྗེ་དཔག་ཡས་མགོན་པོ་སྤྱན་རས་གཟིགས། །མཐུན་པའི་རྫས་ཀྱིས་ཐུགས་དམ་སྐོང་བྱེད་པའི། །ཆོ་ག་
ཡོངས་འདུ་ས་བརྟོལ་དབང་པོ་འདིས། །གྲུབ་པ་ཟུང་གི་སྙེ་མ་ཅི་ཡང་སྟེར། །གང་ཞིག་དགྱེས་པའི་འཛུམ་ཟེར་གྲོལ་ཙམ་གྱིས། །ཇི་ལྟར་མངོན་འདོད་རེ་བ་ཡོངས་སྐོང་བས། །

༄༅།།སླད་དུ་ཕོངས་པའི་གདུང་སྐྱོབ་ཕལ་དག་ལ། །ཁ་གསག་ལག་པ་རྐྱོང་བའི་གུས་པ་སྐྱུངས། །དེ་ལ་སྦྱོར་བ་དངོས་གཞི་རྗེས། །སྦྱོར་བ་སྐུ་རྟེན་རབ་
གནས་ཅིན། །དེ་མདུན་འདི་ཡི་དཔལ་གཏོར་རམ། །ཡང་ན་ཟླུམ་གཏོར་མཐེབ་ཀྱུ་ཅན། །གཡས་སུ་མཁའ་འགྲོ་གཡོན་གཞི་བདག །རྒྱབ་ཏུ་གནོད་སྦྱིན་གཏོར་མས་བསྐོར། །
མདུན་དུ་བསྐང་གཏོར་ཟླུམ་པོ་དཀར། །སྣ་ཚོགས་རྒྱན་གྱིས་མཛེས་པ་དང་། །ཉེར་སྤྱོད་བསྐང་རྫས་སྤྱན་གཟིག་བཤམ། །དངོས་གཞི་བདག་བསྐྱེད་མདུན་བསྐྱེད་མཆོད།

སྔགས་བཟླས་གསོལ་གདབ་བསྐང་བའི་རིམ། །རྗེས་ནི་བསྟོད་གསོལ་བརྟན་བཞུགས་དང་། །བཀྲ་ཤིས་བསྔོ་བས་མཐར་བརྒྱན་ནོ། །ཞེས་པ་ལྟར་ལས། དངོས་གཞིའི་དང་པོ་གནས་དང་ཡོ་བྱད་བྱིན་རླབས་ཆུ་གཉིས་མིན་པ་ཀྱི་རྡོར་ལྟར
བྱས་ནས་བདག་བསྐྱེད་ནི། སྒྲུབ་ཐབས་ཁམས་གསུམ་འགུགས་པའི་ལྕགས་ཀྱུ་ཞེས་པ་ཁོ་བོས་བྱས་པ་ལྟར་ན། ཉེ་བར་བསྡུ་བའི་རྗེས་ནས་རང་ལྷའི་སྐུར་ལྡང་བའི་བར་རམ། དེ་མིན་ཡང་གཞན་གང་མོས་ཀྱི་སྟེང་ནས་ཉམས་སུ་
བླང་༑ གཉིས་པ་མདུན་བསྐྱེད་ལ་ཐོག་མར་གཏོར་མ་ནང་མཆོད་ཆུ་ཆང་གིས་བྲན་ལ། ཨོཾ་བཛྲ་ཨ་མྲྀ་ཏ་ཀུཎྜ་ལི་ཧ་ན་ཧ་ན་ཧཱུཾ་ཕཊ་ཀྱིས་བསང་། ཨོཾ་སྭ་བྷཱ་ཝ་སོགས་ཀྱིས་སྦྱངས། སྟོང་པའི་ངང་ལས་ཡོཾ་
ལས་མེ་དང་། མི་མགོའི་སྒྱེད་པུ་གསུམ་གྱི་སྟེང་དུ། ཨ་ལས་ཡེ་ཤེས་ཀྱི་ཀ་པཱ་ལ་ཡངས་ཤིང་རྒྱ་ཆེ་བའི་ནང་དུ་གོ་ཀུ་ད་ཧ་ན་ལས་ཤ་ལྔ། བི་ར་ཤུ་མ་མུ་
ལས་བདུད་རྩི་ལྔ། བྷྲཱུྃ་ཨཱུྃ་ཛྲཱིཾ་ཁྃ་ཧཱུྃ་ལས་ཡེ་ཤེས་ལྔ་རྣམས་མེས་གདུངས་ཏེ་བསྐོལ་ཞིང་ཞུ་བས་ཡེ་ཤེས་ཀྱི་བདུད་རྩིའི་རྒྱ་མཚོ་ཆེན་པོར་གྱུར་པར་བསམས་ལ། ཨོཾ་ཨཱཿ ཧཱུྃ་ཧ་ཧོ་

༄༅།།ཧྲཱིཿལན་གསུམ་གྱིས་བྱིན་བརླབས། དེ་ནས་མདུན་བསྐྱེད་ཀྱི་རྟེན་བསང་སྦྱངས། སྟོང་པའི་ངང་ལས་ཧཱུཾ་དངུལ་ཆུ་དྭངས་པའི་མདོག་ལྟ་བུ། དེ་ཡོངས་སུ་གྱུར་པ་ལས་
པདྨ་དང་ཉི་མའི་གདན་གྱི་སྟེང་དུ། མགོན་པོ་ཡིད་བཞིན་ནོར་བུ་སོགས་ནས་ཐིག་ལེ་དམར་པོ་འོད་འཕྲོ་བ། འཁོར་དུ་མཁའ་འགྲོ་གནོད་སྦྱིན་ནོར་བདག་གི་ཚོགས་དཔག་ཏུ་མེད་
པས་བསྐོར་བ་དང་བཅས་པར་གྱུར། རང་གི་སྙིང་ག་ནས་འོད་ཟེར་འཕྲོས་པས་དུར་ཁྲོད་བསིལ་བའི་ཚལ་ནས། མགོན་པོ་ཡིད་བཞིན་ནོར་བུ་ལ་འཁོར་མཁའ་འགྲོ་གནོད་སྦྱིན་
ནོར་བདག་གི་ཚོགས་དཔག་ཏུ་མེད་པས་བསྐོར་བ་ཨོཾ་བཛྲ་ས་མཱ་ཛཿ ཞེས་བརྗོད་པས་མགོན་པོ་འཁོར་བཅས་ཌཱ་མ་རུའི་སྒྲ་དང་དྲིལ་བུ་གཡེར་ཁའི་སིལ་སྒྲ་དང་བཅས་ཏེ་མདུན་གྱི་ནམ་མཁའི་ངོས་ཐམས་ཅད་ཁྱབ་
པར་འབྱོན་པར་བསམས་ལ། རྔ་རོལ་ལམ་མི་ནུས་ན་དྲིལ་གསིལ་དང་བཅས་ཏེ། ཙནྡན་ལྗོན་ཤིང་མཚན་པའི་དུར་ཁྲོད་ནས། །སྟོན་ཀའི་སྤྲིན་དཀར་ཕུང་པོ་གཡོ་བ་བཞིན། །ཕྱག་ན་པདྨའི་

རྣམ་རོལ་བསྟན་སྲུང་མཆོག །མགོན་དཀར་ནོར་བུའི་ཆར་འབེབས་གནས་འདིར་གཤེགས། །ལྷ་ཆེན་བླ་མ་ཡིད་བཞིན་ནོར་བུ་ཡི། །བཀའ་སྒྲུབ་ཕྱོགས་བཅུའི་འཇིག་རྟེན་
དབང་དུ་སྡུད། །རྣལ་འབྱོར་འདོད་པའི་དངོས་གྲུབ་མྱུར་སྩོལ་བ། །མཁའ་འགྲོ་ནོར་བདག་ཚོགས་བཅས་ད་ཚུར་སྤྱོན། །མགོན་པོ་འཁོར་བཅས་སྔོན་གྱི་ཐུགས་བསྐྱེད་
དང་༑ །དམ་ཚིག་ལ་དགོངས་དགྱེས་པས་གནས་འདི་རུ། །ནོར་བུ་དགོས་འདོད་དཔལ་དང་འགྲོགས་པ་བཞིན། །ཚུར་གཤེགས་དཔལ་འབྱོར་རྣམ་པར་རྒྱས་པར་མཛོད།
ཅེས་དང་། ཨོཾ་གུ་རུ་མཧཱ་ཀཱ་ལ་ས་པ་རི་ཝཱ་ར་ཨེ་བྱེ་ཧི་ཞེས་དང་། ཛཿ ཉེར་གཅིག་གིས་སྤྱན་དྲངས། ཛཿ ཧཱུྃ་བཾ་ཧོ༔ ས་གཉིས་སུ་མེད་པར་བསྟིམ། དེ་ནས་གཏོར་མ་འབུལ་བ་འདོད་དོན་གསོལ་བ་འདེབས་པའི་
བར་སྒྲུབ་ཐབས་ལྟར་དང་། གཞན་ཐམས་ཅད་མཁའ་འགྲོ་སྤྱི་གཏོར་ལྟར་ཕུལ་བས་འཐུས་སོ། །གསུམ་པ་བཟླས་པ་ནི། རང་གི་སྙིང་ག་ནས་འོད་ཟེར་འཕྲོས་པས་མདུན་བསྐྱེད་འཁོར་བཅས་ཀྱི་ཐུགས་རྒྱུད་

༄༅།།བསྐུལ་བས། སྲིད་ཞིའི་དགེ་ལེགས་དཔལ་འབྱོར་ཕུན་སུམ་ཚོགས་པ་ཐམས་ཅད་བསྡུས་ནས་དངོས་གྲུབ་ཏུ་སྩོལ་བར་བསམས་ལ། སྔགས་ཅི་རིགས་བཟླས་ལ་འདོད་
དོན་གསོལ་བ་གདབ་པོ། །བཞི་པ་བསྐང་བའི་རིམ་པ་ལ། བསྐང་རྫས་རྣམས་སྔགས་དྲུག་དང་ཕྱག་རྒྱ་དྲུག་གིས་བྱིན་གྱིས་བརླབ་ཅིང་སྤེལ་བ་དང་བདེན་པའི་སྟོབས་བརྗོད་ལ་གཏོར་སྔགས་ལན་གསུམ་ལ་སོགས་པས་བསྐང་གཏོར་བསྔོས་
ལ༑ ཧཱུྃ༑ སྤྱན་རས་གཟིགས་དབང་ཐུགས་རྗེའི་ཆུ་གཏེར་ལས། །དྲན་པ་ཙམ་ནས་སྡེ་བཞིའི་དཔལ་འབྱོར་རྣམས། །ལག་རྩེར་སྩོལ་བའི་མགོན་པོ་ཡིད་བཞིན་དབང་། །
འཁོར་བཅས་དགྱེས་པའི་མཐུན་རྫས་འབུལ་བ་ནི། །གནམ་སྔོན་ཞུན་མ་འཁྱིལ་འདྲའི་ཁྱོན་ཡངས་པར། །ནོར་བུའི་ཀ་གདུང་གྲངས་མེད་ཀྱིས་བཏེགས་པ། །བ་གམ་རྩིག་
ལོགས་ཡངས་པར་སྣང་སྲིད་ཀྱི། །གཟུགས་བརྙན་མིག་གི་དགའ་སྟོན་ཡོངས་བཀྲ་བ། རྒྱ་ཕིབས་ནོར་བུའི་ཏོག་གི་འོད་ཟེར་གྱི། །ལག་པ་སྟོང་གི་མཁའ་ལ་འཁྱུད་པ་

སྙམ༑ །དྲྭ་བ་དྲིལ་ཆུང་གྲངས་མེད་འཐབ་པའི་དབྱངས། །རྣ་བའི་དཔྱིད་དུ་ཆོས་ཀྱི་གླུར་འཇོ་བས། །མགོན་པོ་ཡིད་བཞིན་ནོར་བུ་འཁོར་བཅས་ཀྱི། །ཐུགས་དམ་བསྐང་ངོ་
དབང་རྒྱས་དངོས་གྲུབ་སྩོལ། །མཆོད་ཡོན་རྒྱ་མཚོ་འཁྱིལ་བའི་རྦ་རླབས་ཁྲོད། །ལྦུ་དཀར་ངང་མོ་བྱེ་བའི་ཟློས་གར་བསྒྱུར། །ཐང་ཆུར་སྐྱེས་པའི་འདབ་སྟོང་དགའ་ཚལ་
བརྒྱ༑ །རྐང་དྲུག་དགའ་བའི་དྲུག་འགྱུར་གླུ་དབྱངས་ལེན། །དྲི་ཞིམ་སྤོས་མཆོག་ནམ་མཁའི་གླང་པོ་དག །ཞིང་ཀུན་ཁྱབ་པར་ཉུལ་བའི་གོམ་སྟབས་བསྒྱུར། །རིན་ཆེན་
འབྲུ་མར་མར་མེའི་ཕྲེང་བསྟར་ལ། །ཕྲག་དོག་ཁྲོས་པའི་མུན་པ་རྒྱང་རིང་སོང་། །རེག་ན་སིམ་པའི་བདེ་སྟེར་དྲི་ཆབ་རྫིང་། །ཀུ་ཤའི་རྔ་གཡབ་སྟོང་གིས་འཐུངས་ཤིང་
འཐོར༑ །རོ་མཆོག་ཞལ་ཟས་འབིགས་བྱེད་རི་བོ་དང་། །མཉམ་ཡང་གཅིག་དང་དུ་མའི་ཁྱད་པར་ཆེ། །འཆི་མེད་སྒྲ་སྙན་འབུམ་ཕྲག་ཕམ་བྱེད་པའི། །བསྟོད་དབྱངས་རོལ་

༄༅།།མོ་སྙན་པའི་གླུར་ལེན་པས། །མགོན་པོ་ཡིད་བཞིན་ནོར་བུ་འཁོར་བཅས་ཀྱི། །ཐུགས་དམ་བསྐང་ངོ་དབང་རྒྱས་དངོས་གྲུབ་སྩོལ། །གསེར་གྱི་ས་
གཞིར་འཁྱིལ་བའི་ཆུ་གཏེར་ཀློང་། །རིན་ཆེན་ལྷུན་པོ་ལྷ་གནས་བྱེ་བས་མཛེས། །རི་བདུན་བཅུ་གཉིས་གླིང་གིས་ཡོངས་བསྐོར་བ། །ཁོར་ཡུག་ཉི་ཟླའི་འོད་གསལ་བྱེ་བ་
བརྒྱ༑ །དེ་དེར་འཁོར་ལོས་སྒྱུར་བའི་རྒྱལ་སྲིད་བདུན། །གང་བསམ་ལྷུན་གྲུབ་ཉེ་བའི་རིན་ཆེན་བདུན། །འདོད་དགུ་འབྱུང་བའི་བུམ་བཟང་དཔག་བསམ་ཤིང་། །འདོད་འཇོ་
བཞོན་མའི་རྣམ་པ་བགྲང་དུ་མེད། །མ་རྨོས་རྨོས་པའི་ལོ་ཐོག་འབྲུ་ཡི་རིགས། །ནད་འཇོམས་སྨན་དང་འཆི་མེད་བཅུད་ཀྱིས་ལེན། །སྟོང་ཀུའི་ཡུལ་གྱི་ཨེ་རྡོ་ད་ཀའི་ཕོན།
ལོ་མར་བཅས་པའི་ལ་ཕུག་ལ་དུ་སོགས། །རོ་དྲུག་བཅུད་ལྡན་བཟའ་བ་གྱ་ནོམ་དང་། །སྣ་ཚོགས་རྒྱན་གོས་བཅས་པས་བཀང་བ་འདིས། །མགོན་པོ་ཡིད་བཞིན་ནོར་བུ་

འཁོར་བཅས་ཀྱི། །ཐུགས་དམ་བསྐང་ངོ་དབང་རྒྱས་དངོས་གྲུབ་སྩོལ། །ཧཱུྃ། གསང་ཆེན་གྲུབ་པའི་དཔའ་བོས་ཐབས་མཁས་ཀྱི། །གོ་ཆ་ལེགས་བགོས་ཤེས་རབ་རལ་གྲི་
གདེངས། །ཕྱི་ནང་གསང་བའི་བདུད་དགྲ་སྐྱེ་མེད་དབྱིངས། །ཡོངས་བསྒྲལ་ཁྲག་ཞག་ཨརྒྷཾ་མཚོ་ལྟར་འཁྱིལ། །དབང་པོ་ལྔ་ཡི་མེ་ཏོག་གྲངས་མེད་བསྟར། །གསུར་ཆེན་
སྤོས་ཀྱི་ན་བུན་འཁྲིགས་ཤིང་འཁོར། །ཞུན་ཆེན་སྒྲོན་མ་གདུག་པའི་ལྕེ་ཞགས་སྐྱོང་། །མཁྲིས་པའི་དྲི་ཆབ་གསེར་གྱི་ལྦུ་བ་འགྲེམས། །ཤ་རུས་ཞལ་ཟས་བྱི་རུའི་ལྷུན་པོ་
མཉམ༑ །རྐང་གླིང་ཐོད་རྔ་སྒྲ་ཆེན་ལྡིར་བ་འདིས། །མགོན་པོ་ཡིད་བཞིན་ནོར་བུ་འཁོར་བཅས་ཀྱི། །ཐུགས་དམ་བསྐང་ངོ་དབང་རྒྱས་དངོས་གྲུབ་སྩོལ། །ཆུ་གཏེར་
བསྲུབས་པའི་ངལ་བརྒྱས་མ་མནར་ཞིང་། །སྔོན་གྱི་ལྷ་ལས་བརྐུས་པའི་སྡིག་མེད་པར། །ལང་ཚོ་ཚེ་ཡི་བཅུད་ལེན་བླ་ན་མེད། །ཟག་མེད་ཡེ་ཤེས་བདུད་རྩིའི་རྒྱ་མཚོ་

༄༅།།དང་། །འཆི་མེད་ཡུལ་གྱི་ཡིད་འཕྲོག་མེ་ན་ཀས། །ལེགས་བྲིས་བདག་པོའི་གནས་སུ་རྣམ་འཁྲུལ་ཏེ། །དྲི་རོ་ནུས་པ་ཕུན་ཚོགས་ལྷ་ཡི་ཟས། །འདི་ན་
ཡོངས་སུ་སྤུངས་སྙམ་བ་ལིནྟས། །མགོན་པོ་ཡིད་བཞིན་ནོར་བུ་འཁོར་བཅས་ཀྱི། །ཐུགས་དམ་བསྐང་ངོ་དབང་རྒྱས་དངོས་གྲུབ་སྩོལ། །སྐྱོན་དྲུག་གཅོད་དང་དུག་གསུམ་
འབིགས་པའི་ཕྱིར། །རེག་པ་གཅོད་པའི་གྲི་གུག་ཏྲི་ཤཱུ་ལ། །འཇིག་རྟེན་ཡེ་ཤེས་འགྲོ་བ་དབང་སྡུད་ཕྱིར། །རྡོ་རྗེ་ལྕགས་ཀྱུ་སྙན་པའི་ཅང་ཏེའུ། །ཕུན་ཚོགས་སྡེ་བཞིའི་དངོས་
གྲུབ་སྩོལ་བའི་ཕྱིར། །ཡིད་བཞིན་ནོར་བུ་གཏེར་བུམ་ཀཾ་པཱ་ལ། །རིན་ཆེན་རྒྱན་དྲུག་དར་གྱི་ལྷབ་ལྷུབ་སོགས། །ཞི་དྲག་རྒྱན་གྱི་རྣམ་པ་དཔག་མེད་དང་། །རྟ་མཆོག་སྟོང་གི་
གོམ་སྟབས་རླུང་ལ་རྩེ། །གཡག་ལུག་གྲངས་མེད་རྡོ་རྗེའི་རྭ་རྩེ་བརྡར། །བྱ་རིགས་ལྡིང་ཞིང་གཅན་གཟན་མདུར་མོ་ཉུལ། །བསྟན་སྲུང་མགོན་པོར་འོས་པའི་མཐུན་རྫས་

འདིས༑ །མགོན་པོ་ཡིད་བཞིན་ནོར་བུའི་ཐུགས་དམ་བསྐང་། །བླ་མ་མགོན་པོ་དབྱེར་མེད་ཐུགས་དམ་བསྐང་། །ཁམས་གསུམ་དབང་སྡུད་མཁའ་འགྲོའི་ཐུགས་དམ་
བསྐང་༑ །ཡེ་ཤེས་འཇིག་རྟེན་མཁའ་འགྲོའི་ཐུགས་དམ་བསྐང་། །ནོར་བདག་གནོད་སྦྱིན་ནོར་ལྷའི་ཚོགས་རྣམས་ཀྱི། །ཐུགས་དམ་བསྐང་ངོ་དབང་རྒྱས་དངོས་གྲུབ་
སྩོལ༑ །ཉེས་པ་བཤགས་པ་ནི། ཧཱུྃ། དྲན་པ་ཙམ་གྱིས་སྡིག་སྒྲིབ་ཉེས་ལྟུང་དྲི། །སྦྱོང་བྱེད་ཐུགས་རྗེའི་གདྨ་འབེབས་མཁས་པ། །དངོས་བརྒྱུད་བླ་མ་ཡི་དམ་ཐུགས་རྗེ་ཅན། །
མཁའ་འགྲོ་དམ་ཚིག་ཅན་རྣམས་བདག་ལ་དགོངས། །རང་བཞིན་དགེ་བའི་སེམས་ཀྱི་བདེ་འབྱུང་ནི། །ཆོས་འདུལ་བསྟན་པའི་གངས་རིར་གནས་བཅས་ཀྱང་། །ཉོན་མོངས་
མདའ་ལྔས་བསྣུན་པར་མ་ཤེས་པར། །བསླབ་གཞིའི་གཡར་དམ་དྲལ་བ་མཐོལ་ལོ་བཤགས། །རྒྱལ་སྲས་འཆི་མེད་གཙོ་བོའི་གནས་བརྙེས་ཀྱང་། །བཟོད་དང་བརྩོན་འགྲུས་

༄༅།།སྙིང་སྟོབས་བརླིང་མིན་པས། །ཞེ་སྡང་མིག་ནས་སྤྲོས་པའི་མེ་དཔུང་གིས། །བྱང་སྡོམ་གཞན་ལུས་བསྲེགས་པ་མཐོལ་ལོ་བཤགས། །སྨིན་གྲོལ་
ཐབས་ཀྱི་གངྒཱ་གཙུག་འཁྱིལ་ཡང་། །ཅིར་སྣང་དག་པའི་བདུད་རྩི་རྒྱང་བསྐྱུར་བས། །རྩ་ལྟུང་ཧ་ལ་ནག་པོས་མགྲིན་པར་འཁྱུད། །འཁྲུལ་སྣང་རལ་པས་བཀླུབས་པ་མཐོལ་
ལོ་བཤགས། །གྲུབ་དབང་ཐུགས་ཀྱི་ཆུ་གཏེར་བསྲུབས་པའི་བཅུད། །བླ་མ་མགོན་པོ་ཟུང་འཇུག་ཟླ་བ་དཀར། །དངོས་གྲུབ་ག་བུར་ཟེགས་མ་འབུམ་འཛགས་པ། །བསྙེན་
སྒྲུབ་རལ་པའི་རྩེ་མོར་མངའ་གསོལ་ཡང་། །ཕྱོགས་ལྷུང་ཐེག་དམན་སེམས་ཀྱིས་ལྷ་སྲུང་བསྟེན། །སྒོམ་བཟླས་རྣམ་གཡེང་མཆོད་རྫས་མ་ཚང་དང་། །འབགས་བཙོག་ལ་
སོགས་ཐུགས་དམ་འགལ་གྱུར་པ། །ཐུགས་རྗེ་ཆེན་པོར་མཐོལ་བཤགས་ཚངས་པར་སྩོལ། །ཕྲིན་ལས་ཞུ་བ་ནི། ཧཱུཾ། རྒྱལ་དང་རྒྱལ་བའི་གདུང་འཚོབ་རིམ་བྱོན་གྱིས། །

བཀའ་ལུང་གཉེན་པོའི་འཕྲིན་ཡིག་སྙིང་ག་ལ། །འགོག་མེད་བཀྲག་ཏུ་ཆེ་ལྟར་མདོ་སྔགས་ཀྱི། །ཆོས་མིག་དྲི་མེད་རིང་དུ་གསལ་བར་མཛོད། །ཟས་གཙང་སྲས་དང་བཞེད་
གཅིག་སྨྲ་བའི་མགྲིན། །ཟུར་ཕུད་ལྔ་པས་གཟེངས་བསྟོད་ས་སྐྱ་པའི། །ལུགས་མཆོག་བཤད་སྒྲུབ་དྲི་མེད་གངས་ཅན་ལྗོངས། །ཉི་གཞོན་འོད་ལྟར་ཆེས་ཆེར་གསལ་བར་
མཛོད༑ །དེ་ཚུལ་འདོམས་པའི་རྒྱལ་པོ་ཨེ་ཝཾ་པའི། །ལེགས་གསུངས་སློབ་པའི་ཁྲིམས་ལྡན་པདྨའི་ཚལ། །བློ་གྲོས་འདབ་བརྒྱ་གྲོལ་བ་གྲངས་མེད་ཀྱིས། །དབྱིག་འཛིན་
དཀྱིལ་འཁོར་ཀུན་ཏུ་མཛེས་པར་མཛོད། །ཕུན་ཚོགས་སྟོབས་འབྱོར་ཆེར་གྲགས་སྐྱེ་བོ་རྣམས། །བསྟན་པའི་སྲི་ཞུར་གུས་པར་དབང་བསྡུས་ནས། །ཀུན་བཟང་མཆོད་པའི་
སྤྲིན་གྱིས་མདུན་བདར་བའི། །མ་ལུས་རྒྱལ་བའི་མྱུ་གུར་བསྐྱེད་བསྲིང་མཛོད། །བདག་ཅག་སྦྱིན་བདག་འཁོར་དུ་བཅས་པ་ཡི། །འཆི་མེད་ཚེ་དང་བསོད་ནམས་རྣམ་འབྱེད་

༄༅།།བློ། །ཆོས་ནོར་འདོད་པ་ཐར་པའི་སྡེ་ཚོགས་རྣམས། །ཕན་ཚུན་འགྲན་པ་བཞིན་དུ་རྒྱས་པར་མཛོད། །རྩི་ཤིང་ལོ་ཏོག་ཚོང་སྤོགས་མི་དང་ཕྱུགས།
འཕེལ་རྒྱས་རླབས་ཀྱིས་སྲིད་པའི་མཚོ་མཛེས་ཤིང་། །ཀློག་དང་སྤོང་བ་མཁས་ཚུལ་གསུམ་གྱི་འོད། །དཀར་པོས་ཐར་པའི་ཟླ་གཞོན་མཛེས་པར་མཛོད། །མི་དང་མི་མིན་
དགྲ་བགེགས་མི་སྲུན་པས། །ཆུར་གཏད་ས་ལ་མནན་དང་ཟོར་དུ་རྦད། །ཧོམ་དུ་བསྲེགས་སོགས་བརྩམས་པའི་འབྲས་བུ་རྣམས། །བྱད་མ་རང་ཐོག་བཟློག་ཅིང་བསྒྱུར་དུ་
གསོལ༑ །འཇིག་རྟེན་བདེ་ལེགས་སཱི་ཏ་འཕྲོག་བྱེད་པའི། །ནད་མཚོན་མུ་གེ་དུས་མིན་འཆི་བ་སོགས། །སྐལ་ངན་འབོད་སྒྲོགས་གཟུགས་བརྒྱ་མཐར་བྱེད་པའི། །མཐུ་
སྟོབས་མདའ་གཞུའི་དྲག་སྦྱོར་རྩོམས་ཤིག་ཀྱེ། །མདོར་ན་རྣམ་བཞིའི་ཕྲིན་ལས་འཁོར་ལོ་ཡིས། །བསྟན་འགྲོའི་རི་གླིང་མཐའ་དག་དབང་སྒྱུར་ནས། །མཐར་ཐུག་རྣམ་

མཁྱེན་དབང་པོའི་རྒྱལ་སྲིད་ཆེ། །རང་གཞན་ཡོངས་ཀྱིས་ཐོབ་པའི་ཕྲིན་ལས་མཛོད། །ཅེས་བརྗོད། རྗེས་བསྟོད་ཅིང་གསོལ་བ་གདབ་པ་ནི། ཁྱུང་པོས་མཛད་པའི་བསྟོད་པ་རྒྱས་པའམ། དེ་མི་ནུས་
ན༑ གངས་ཅན་རི་པའི་ལྷ་གཅིག་པད་དཀར་འཆང་། །ཐུགས་བསྐྱེད་གཞན་དབང་གྱུར་པའི་སྒྱུ་འཕྲུལ་གར། །སྐལ་དམན་སེམས་ཅན་རེ་བ་ཡོངས་སྐོང་བ། །མགོན་པོ་ཟླ་
བའི་སྤུན་ལ་ཕྱག་འཚལ་ལོ། །དེ་བཞིན་གཤེགས་པ་ཀུན་གྱི་དགོངས་གཅིག་ཏུ། །དབང་རྒྱས་ཕྲིན་ལས་ལྷུན་གྲུབ་འཁོར་ལོས་སྒྱུར། །སྤྱི་བོར་དབང་བསྐུར་བླ་མ་རྡོ་རྗེ་
འཆང་༑ །མཛེས་ཀྱི་པདྨ་རཱ་གའི་ཅོད་པན་མིན། །སྨིན་ལེགས་སྤྱན་གྱིས་ཟུར་མདའ་འཕངས་ཙམ་གྱིས། །སྐྱེ་དགུའི་ཡིད་ཀྱི་བརྟན་པོ་རང་དབང་དུ། །འགུགས་བྱེད་དགའ་
མ་ཐུགས་ཀར་སྦས་པ་ལ། །ནོར་སྦྱིན་གྲངས་མེད་ཀྱིས་བཏུད་བལྟ་བ་སྙམ། །འདི་ན་དཀོན་མཆོག་མཆོད་པ་རྒྱས་ཕྱིར་དང་། །ཆོས་ཀྱི་བཤད་སྒྲུབ་དྲི་མེད་རིང་གནས་

༄༅།།ཕྱིར། །ངུར་སྨྲིག་འཆང་བ་གྲངས་མེད་བསྡུ་ཕྱིར་དང་། །ཆོས་ལྡན་སྦྱིན་བདག་མངའ་ཐང་རྒྱས་ཕྱིར་དང་། །སྦྱིན་པའི་ཕ་རོལ་ཕྱིན་པ་རྫོགས་བྱའི་
ཕྱིར༑ །མགོན་པོ་ཡིད་བཞིན་ནོར་བུ་ཐུགས་རྗེ་ཅན། །མཁའ་འགྲོ་ནོར་སྦྱིན་ལྷ་ཡི་ཚོགས་དང་བཅས། །བདག་ཅག་གུས་པས་བསྒྲུབས་ཀྱིན་མཆོད་བྱས་པས། །སྒྲུབ་པོ་ཡོན་
ཀླུ མཆོད་འཁོར་དང་བཅས་རྣམས་ཀྱི། །ཚེ་དང་བསོད་ནམས་རིགས་བཟང་ཡོན་ཏན་དང་། །སྟོབས་འབྱོར་མངའ་ཐང་སྙན་པར་གྲགས་པའི་དབྱངས། །རིན་ཆེན་འབྲུ་ནོར་ལྷ་
མིའི་ལོངས་སྤྱོད་དཔལ། །ཕུན་ཚོགས་སྡེ་བཞིའི་དཔལ་འབྱོར་མ་ལུས་པ། །དབྱར་གྱི་དཔལ་མོ་དང་འགྲོགས་ཆུ་གཏེར་གྱི། །ངོ་མཚར་ཇི་བཞིན་གོང་ནས་གོང་འཕེལ་དུ། །
རྣམ་པར་རྒྱས་པའི་དངོས་གྲུབ་སྩལ་དུ་གསོལ། །རིགས་དང་སྟོབས་དང་འབྱོར་པས་མངོན་རྒྱགས་པའི། །སྐྱེ་འགྲོའི་སྙིང་གི་བརྟན་པ་རབ་ཕྲོགས་ནས། །ཁབ་ལེན་མཐོང་

བའི་ལྕགས་ཕྱེ་ཇི་བཞིན་དུ། །འདི་ན་འདུན་པ་དབང་གི་དངོས་གྲུབ་སྩོལ། །ཞེས་པས་བསྟོད་ཅིང་གསོལ་བ་གདབ་བོ། །ཡི་གེ་བརྒྱ་པ་ལན་གསུམ་དང་། མ་འབྱོར་པ་སོགས་ཀྱིས་ནོངས་པ་བཟོད་པར་
གསོལ༑ བརྟན་བཞུགས་སོགས་དང་བཀྲ་ཤིས་བཀའ་རྒྱ་མའམ། མི་ཤེས་ན་གང་རིགས་བརྗོད་ཅིང་མེ་ཏོག་གི་སིལ་མས་གཏོར་རོ། །འདིར་སྨྲས་པ། ཡོངས་འཛིན་མཆོག་གི་དྲིན་གྱིས་གདམས་པ་མཆོག །བདག་ཅག་སྐལ་བ་དམན་
མིན་སྣོད་སྩལ་བ། །དེ་ཉིད་ནས་བཟུང་སྙིང་པོ་མཆོག་བར་དུ། །དཔལ་ཀུན་འབྱུང་བའི་མ་མར་བསྐྲུན་པར་སྙམ། །ངལ་བརྒྱས་བསྒྲུབས་ཀྱང་ཚེ་འདིའི་ལྟོ་གོས་ཙམ། །འབྱུང་མིན་འཕྱང་མོ་ཉུགས་དག་ལྷུར་བྱེད་ན། །མཐོང་ཆོས་སླད་
མར་བཅས་པ་སྲིད་ཞིའི་དཔལ། །འབྱུང་བ་ཡིད་ཆེས་ཚུལ་ལ་མི་འབད་ཅི། །རྣམ་དཀར་དགེ་བ་མ་འདྲིས་འགྲོ་བའི་མཛའ། །སྡང་བ་མེད་པར་ཉོན་མོངས་ཚོགས་ལ་འཐབ། །ཆགས་པས་དབེན་ཡང་གདུལ་བྱ་ཐར་པ་ཆེར། །འཁྲིད་བྱེད་
རྒྱལ་བའི་རིང་ལུགས་རྒྱས་ཕྱིར་བསྔོ། །ཞེས་མགོན་པོ་དཀར་པོ་ཡིད་བཞིན་ནོར་བུའི་ཐུགས་དམ་སྐོང་བའི་ཆོ་ག་ཡོངས་འདུ་ས་བརྟོལ་ཞེས་བྱ་བ་འདི་ནི། མཁས་བཙུན་བླ་མ་དམ་པ་བསོད་ནམས་དབང་ཕྱུག་པ་དང་ཆོས་ཀྱི་རྗེ་བཀྲ་ཤིས་

༄༅།།དཔལ་བཟང་པ་དང་ཉེར་གནས་ཀུན་དགའ་བསམ་གཏན་སོགས་ཀྱིས་སྔོན་དུ་བསྐུལ་བ་དང་། ཉེ་ཆར་དགེ་སློང་ཀུན་དགའ་མཆོག་ལྡན་དང་། ཀུན་དགའ་སྟོབས་ལྡན་དག་གིས་ཀྱང་བསྐུལ་བར་བརྟེན། བནྡེ་
ཚུལ་ཁྲིམས་རིན་ཆེན་དུ་འབོད་པས། རབ་བྱུང་འདོད་པའི་ན་ཚོད་ལྡན་གྱི་ལོར། ལྡན་ཡུལ་ཆོས་སྡེའི་གཙུག་ལག་ཁང་གཞན་འཕྲུལ་མངོན་པར་དགའ་བ་ཞེས་བྱ་བའི་ཉེ་ལོགས་དབང་པོའི་ཕྱོགས་ཀྱི་བ་གམ་གསུམ་པར་སྦྱར་བ་དགེ་ལེགས་ཀྱི་
དཔལ་འབར་བར་གྱུར་ཅིག། །། ༈ །བལ་ཡུལ་ནས་རྒྱལ་ཡོངས་ས་ཆེན་ཞེས་པ་ལས་གུ་རུས་སྤྲེལ།། །།

༄༅། །མགོན་དཀར་ཡིད་བཞིན་ནོར་བུ་གཙོ་བོར་གྱུར་པའི་ནོར་ལྷ་རྣམས་ལ་ཚོགས་མཆོད་འབུལ་ཚུལ་
འདོད་རྒུའི་གཏེར་ཆེན་ཞེས་བྱ་བ་བཞུགས་སོ།།

༄༅།།ན་མོ་གུ་རུ་སིདྡྷི། འདིར་མགོན་དཀར་ཡིད་བཞིན་ནོར་བུ་གཙོ་གྱུར་ནོར་ལྷ་རྣམས་ལ་ཚོགས་མཆོད་འབུལ་བར་འདོད་པས། ཐབས་ཤེས་ཀྱི་
ཚོགས་དང་ཚོགས་རྫས་ཐམས་ཅད་མ་ཚང་བ་མེད་པ་འདུ་བྱས་ལ། ནང་མཆོད་ཆུ་ཆང་གིས་སྦྱངས་ཏེ། ཨོཾ་བཛྲ་ཨ་མྲྀ་ཏས་བསངས། སྭ་བྷཱ་ཝས་སྦྱངས། སྟོང་
པའི་ངང་ལས་ཡཾ་ལས་རླུང་། རཾ་ལས་མེ་དང་ཀཾ་ལས་མི་མགོའི་སྒྱེད་པུ་གསུམ་གྱི་སྟེང་དུ། ཨ་ལས་ཡེ་ཤེས་ཀྱི་ཀཱ་པ་ལ་ཡངས་

༄༅།།ཤིང་རྒྱ་ཆེ་བའི་ནང་དུ་གོ་ཀུ་ད་ཧ་ན་ལས་ཤ་ལྔ། བི་ར་ཤུ་མ་མུ་ལས་བདུད་རྩི་ལྔ། བྷྲཱུྃ་ཨོཾ་ཛྲཱིཾ་ཁཾ་ཧཱུྃ་ལས་ཡེ་ཤེས་
ལྔ་རྣམས་མེས་གདུངས་ཏེ་བསྐོལ་ཞིང་ཞུ་བས་ཡེ་ཤེས་ཀྱི་བདུད་རྩིའི་རྒྱ་མཚོ་ཆེན་པོར་གྱུར། ཨོཾ་ཨཱཿ ཧཱུ་ཧ་ཧོཿལན་གསུམ་བརྗོད་
ལ༑ ཤ་ལྔ་བདུད་རྩི་ལྔ་ཡེ་ཤེས་ལྔ་ཡི་རང་བཞིན་འདོད་ཡོན་ཕྱི་ནང་གསང་བའི་མཆོད་སྤྲིན་དུ་བྱིན་གྱིས་རླབས་ལ། ཚོགས་ཞིང་སྤྱན་འདྲེན་པ་ལ་རོལ་མོ་དབྱངས་དང་བཅས་

པས༑ ཧཱུྃ༑ སྲིད་ཞིའི་ལེགས་ཚོགས་དགོས་འདོད་ཀུན་འབྱུང་བའི། །རྩ་བའི་བླ་མ་རིགས་བདག་རྡོ་རྗེ་འཆང་། །བརྒྱུད་པའི་བླ་མའི་ཚོགས་དང་བཅས་པ་རྣམས། །འདོད་
ཡོན་ཚོགས་མཆོད་བཞེས་ཕྱིར་སྤྱན་འདྲེན་གཤེགས། །དབུལ་བའི་གདུང་སེལ་ནོར་གྱི་ཆར་འབེབས་པའི། །སྤྱན་རས་གཟིགས་དབང་མགོན་དཀར་ཡིད་བཞིན་ནོར།
འཁོར་གྱི་མཁའ་འགྲོ་གནོད་སྦྱིན་ནོར་བདག་བཅས། །འདོད་ཡོན་ཚོགས་མཆོད་བཞེས་ཕྱིར་སྤྱན་འདྲེན་གཤེགས། །རིག་བྱེད་མ་དང་ཚོགས་བདག་འདོད་པའི་རྒྱལ། །རྒྱལ་
ཆེན་རྣམ་སྲས་ཛམ་ལྷ་རིགས་ལྔ་དང་། །ཀུན་འཁྱིལ་མཆེད་གསུམ་ལ་སོགས་ནོར་ལྷའི་ཚོགས། །འདོད་ཡོན་ཚོགས་མཆོད་བཞེས་ཕྱིར་སྤྱན་འདྲེན་གཤེགས། །མདོར་ན་
འཁོར་འདས་དག་པ་རབ་འབྱམས་དང་། །ཐམས་ཅད་མགོན་པོ་དཀར་པོའི་རྣམ་རོལ་དུ། །འདོད་ཡོན་ཚོགས་མཆོད་ཞིང་དུ་སྤྱན་འདྲེན་ནོ། །བརྟན་པར་བཞུགས་ལ་དགེས་

༄༅།།པས་དངོས་གྲུབ་སྩོལ། །ༀ་གུ་རུ་བུདྡྷ་བོ་དྷི་སཏཱ་དེ་ཝ་གུ་རུ་མཧཱ་ཀཱ་ལ་མཎྜ་ལ་ས་པ་རི་ཝཱ་ར་ཨོཾ་བཛྲ་ས་མཱ་ཛ༔ ཞེས་པས་སྤྱན་དྲངས། པདྨ་ཀཱ་མ་ལ་ཡ་སྟྭཾ
གྱིས་གདན་ཕུལ་ཞིང་བཞུགས་སུ་གསོལ། དེ་ནས་ཚོགས་ཕུད་དང་པོ་བླ་མ་དང་དཀོན་མཆོག གཉིས་པ་གཏོར་མ་རྣམས་ལ་ཁ་གསོས་ལ་ཆབ་ཀྱིས་བྲན་ཏེ་མགོན་དཀར་འཁོར་བཅས་ལ་དབུལ་ཏེ། ཧཱུྃ། ཟག་མེད་ཡེ་ཤེས་
བདུད་རྩིའི་ཚོགས་མཆོད་འདི། །ངོ་བོ་ཤ་ལྔ་བདུད་རྩི་ཡེ་ཤེས་ལྔ། །རྣམ་པ་འདོད་ཡོན་ཕྱི་ནང་གསང་བ་ཡི། །མཆོད་སྤྲིན་ལྷ་ལམ་ཞིང་ཀུན་ཡོངས་ཁྱབ་སྟེ། །རྩ་བརྒྱུད་བླ་མ་
ཡི་དམ་མཆོག་གསུམ་དང་། །ཁྱད་པར་མགོན་དཀར་ཡིད་བཞིན་ནོར་བུ་དང་། །མཁའ་འགྲོ་གནོད་སྦྱིན་ནོར་བདག་ཚོགས་བཅས་ལ། །འདོད་ཡོན་ཟག་མེད་ཚོགས་མཆོད་
འདི་འབུལ་བཞེས། །པདྨ་ཊཱ་ཀི་མ་སོགས་དབང་ལྷའི་ཚོགས། །རྣམ་སྲས་ཛམ་ལྷ་ལ་སོགས་ནོར་ལྷའི་ཚོགས། །ཀུན་འཁྱིལ་མཆེད་གསུམ་ལ་སོགས་གནོད་སྦྱིན་

ཚོགས༑ །འཁོར་བཅས་འདོད་ཡོན་ཚོགས་མཆོད་འདི་བཞེས་ལ། །རྒྱལ་བསྟན་ལུང་རྟོགས་བསྟན་པ་སྤེལ་ཕྱིར་དུ། །བརྟན་གཡོ་ཆེ་རྒུ་ཟས་ནོར་དབང་བསྡུས་ནས། །མདོ་
སྔགས་བཤད་སྒྲུབ་འཕེལ་ཞིང་དགེ་འདུན་སྡེ། །ཕུན་ཚོགས་ནོར་འཛིན་ཁྱོན་ཀུན་ཁྱབ་པར་མཛོད། །དེ་ནས་བླ་མ་དང་དཀོན་མཆོག་ལ། ཨོཾ་གུ་རུ་བུདྡྷ་བོ་ངྷི་སཏཱ་དེ་ཝ་མཎཱ་ལ་ས་པ་རི་
ཝཱ་ར་ག་ཎ་ཙཀྲ་པཱུ་ཛ་ཁ་ཁ་ཁཱ་ཧི་ཁཱ་ཧི། ལན་གསུམ་གྱིས་ཕུལ། དེ་ནས་མགོན་དཀར་འཁོར་བཅས་ལ་དབུལ་ཏེ། གུ་རུ་མཧཱ་ཀཱ་ལ་ཧ་རི་ནི་ས་སིདྡྷིཛ༔ ས་པ་རི་ཝཱ་ར་ག་ཎ་ཙཀྲ་པཱུ་ཛ་ཁ་ཁ་ཁཱ་ཧི་ཁཱ་
ཧི༑ ལན་གསུམ་གྱིས་ཕུལ། ཨོཾ་ཁ་ཁ་ཁཱ་ཧི་ཁཱ་ཧི་སརྦ་ཡཀྵ། རཱཀྵ། ས་བྷྲཱུ་ཏ་པྲ་ཏ་པི་ཤཱ་ཙ། ཨུནྨ་ད། ཨ་པ་སྨཱ་ར། ཌཱ་ཀ་ཌཱ་ཀི་ནྱ་ད་ཡ། ཨི་མཾ་བ་ལིཾ་གྲྀཧྞནྟུ། ས་མ་ཡ་
རཀྵནྟུ། མ་མ་སརྦ་སིདྡྷཾ། མེ་པྲ་ཡཙྪནྟུ། ཡ་ཐཻ་བཾ། ཡ་ཐཻ་ཥྚཾ། བྷཱུཉྫ་ཐ། ཛི་གྷྲ་ཐ། པི་པ་ཐ། མཱ་ཏི་ཀྲ་མ་ཐ། མ་མ་སརྦ་། སཱད་སུ་ཁཾ་བི་ཤུདྡྷ་ཡེ། ས་ཧཱ་ཡི་ཀ་

༄༅།།བྷ་ཝནྟུ་ཧུཾ་ཧཱུྃ་ཕཊ་ཕཊ་སྭཱཧཱ། ཞེས་མཁའ་འགྲོ་སྤྱི་གཏོར་གྱི་སྔགས་འདི་ལན་གསུམ་གྱིས་གཙོ་འཁོར་ཐམས་ཅད་ལ་ཕུལ། ནོར་ལྷ་གཞན་རྣམས་དང་ཚོགས་མགྲོན་ཐམས་ཅད་ལ། ཨོཾ་ཨ་ཀཱ་རོ་
མུ་ཁཾ་སརྦ་དྷརྨཱ་ཎཾ། ཨཱདྱ་ནུཏྤནྣ་ཏཱཏ་ཨོཾ་ཨཱཿ ཧཱུྃ་ཕཊ་སྭཱ་ཧཱ། ཞེས་པས་ཕུལ། ༈ དེ་ནས་འདུས་པ་རྣམས་ལ་ཚོགས་རྫས་བཀྲམ་པའི་མཐར། སློབ་དཔོན་གྱི་སྐལ་བ་ལག་ཏུ་ཐོགས་ཏེ། ཀྱི་ཧོ་རྡོ་རྗེ་སློབ་
དཔོན་དགོངས་སུ་གསོལ། །ཡེ་ཤེས་བདུད་རྩིའི་རང་བཞིན་ཚོགས་ཆེན་འདི། །གུས་པའི་ཡིད་ཀྱིས་རབ་ཏུ་འབུལ་ལགས་ཀྱིས། །ཅི་བདེ་བར་ནི་དགྱེས་པར་བཞེས་སུ་
གསོལ༑ །ཞེས་བརྗོད་དེ་ཕུལ། སློབ་དཔོན་གྱིས། དུས་གསུམ་རྒྱལ་བའི་ཆོས་ཀུན་བློ་ལས་འདས། །དུག་གསུམ་དྲི་མའི་ཚོགས་ཀུན་དབྱིངས་སུ་དག།གཉིས་འཛིན་རྟོག་ཚོགས་མ་
ལུས་རྣམ་པར་སྤངས། །དེ་བཞིན་ཁོ་ན་ཉིད་ལ་གུས་ཕྱག་འཚལ། །ཞེས་བརྗོད་ལ་པད་བསྐོར་དང་བཅས་ཏེ་ལེན། ཚོགས་པ་ཐམས་ཅད་ཀྱིས། ཨ་ཧོ་མཧཱ་སུ་ཁ་ཧོ༔ ཞེས་གསུང་ཞིང་ཚོགས་ལ་

རོལ། དེ་ནས་ལྷག་མ་བསྡུས་ལ་སློབ་དཔོན་གྱིས་ཆང་གི་ཁ་ཁྲུ་དང་ཆབ་ཀྱིས་བྲན་ཏེ། ཨོཾ་ཨཱཿ ཧཱུཾ་ལན་གསུམ་གྱིས་བྱིན་གྱིས་རླབས་ལ། ཨོཾ་ཨུཙྪིཥྛ་བ་ལིཏྟ་བཀྵ་སི་སྭཱ་ཧཱ། ལན་གསུམ་གྱིས་བསྔོས་ལ། ལྷག་
མའི་གཏོར་མ་འདོད་ཡོན་ལྔ་ལྡན་འདི། །འབྱུང་པོ་ལྷག་མར་དབང་བའི་ཚོགས་རྣམས་ལ། །སྦྱིན་ནོ་ངོམས་ཤིང་ཚིམས་ནས་བྱང་ཆུབ་སེམས། །རྒྱུད་ལ་སྐྱེ་བའི་སྐལ་བ་ལྡན་
གྱུར་ཅིག །ཅེས་བརྗོད་ལ་གཙང་སར་དོར་རོ། །དེ་ནས་བཀྲ་ཤིས་དང་བསྔོ་སྨོན་གྱིས་རྒྱས་བཏབ་བོ། །འདི་ནི་དགེ་བཤེས་དཔལ་མཆོག་དོན་འགྲུབ་དང་མཁྱེན་རབ་འཕགས་མཆོག་ཟུང་གི་རིན་གཉིས་དང་རབ་དཀར་ལྷ་རས་བཅས་ནན་
ཆེར་བསྐུལ་ངོར། ཞུ་ཆེན་རིན་པོ་ཆེ་སོགས་ཀྱི་གསུང་རབ་ལས་བཏུས་ཏེ་ངག་དབང་བློ་གྲོས་ཀྱིས་བྲིས་པའོ། །སརྦ་མངྒ་ལཾ།། །། ༈ བལ་ཡུལ་ནས་རྒྱལ་ཡོངས་ས་ཆེན་ཞེས་པ་ལས་གུ་རུས་སྤྲེལ།། །།

༄༅། །ཤྲཱི་བཛྲ་པཱ་ཎི་བྷཱུ་ཏ་ཌཱ་མ་ར་སྱ་སཱ་དྷོ་པ་ཡ་བི་ཛ་ཧ་རཾ།།
༄༅། །དཔལ་ཕྱག་ན་རྡོ་རྗེ་འབྱུང་པོ་འདུལ་བྱེད་ཀྱི་སྒྲུབ་ཐབས་བཞུགས་སོ།།

༄༅།།ན་མོ་གུ་རུ་བྷྱཿ དཔལ་ལྡན་རྩ་བའི་བླ་མ་རིན་པོ་ཆེ། །བདག་གི་སྤྱི་བོར་པདྨའི་གདན་བཞུགས་ནས།
བཀའ་དྲིན་ཆེན་པོའི་སྒོ་ནས་རྗེས་བཟུང་སྟེ། །སྐུ་གསུང་ཐུགས་ཀྱི་དངོས་གྲུབ་སྩལ་དུ་གསོལ། །རྒྱལ་བ་ཀུན་དངོས་ཁྱབ་བདག་རྡོ་
རྗེ་འཆང་། །གསང་བའི་བདག་པོ་ཡེ་ཤེས་མཁའ་འགྲོ་མ། །མྱ་ངན་མེད་དཔལ་དོན་ཡོད་རྡོ་རྗེ་ལ། །གསོལ་བ་འདེབས་སོ་བདག་

༄༅།།རྒྱུད་བྱིན་གྱིས་རློབས། །རིན་ཆེན་གྲགས་དང་བརྩེ་ཆེན་སྙིང་པོའི་ཞབས། །རྗེ་བཙུན་གྲགས་པ་ཆོས་ཀྱི་སེངྒེ་
དང་༑ །ཤེས་རབ་འོད་ཟེར་རྣམ་རྒྱལ་རྡོ་རྗེ་ལ། །གསོལ་བ་འདེབས་སོ་བདག་རྒྱུད་བྱིན་གྱིས་རློབས། །ཤེས་རབ་སེངྒེ་གཞོན་ནུ་
ཚུལ་ཁྲིམས་ཞབས། །ཚུལ་ཁྲིམས་རྒྱལ་མཚན་དཔལ་ལྡན་ཚུལ་ཁྲིམས་དང་། །ཡེ་ཤེས་རྒྱལ་མཚན་ཀུན་དགའ་བཟང་པོ་ལ།

གསོལ་བ་འདེབས་སོ་བདག་རྒྱུད་བྱིན་གྱིས་རློབས། །ཀུན་དགའ་དབང་ཕྱུག་ཡོངས་འཛིན་དཀོན་མཆོག་འཕེལ། །ལྷ་མཆོག་སེངྒེ་བུདྡྷ་སཾ་ཧ་དང་། །བྲང་ཏི་པ་དང་ནམ་
མཁའ་སངས་རྒྱས་ལ། །གསོལ་བ་འདེབས་སོ་བདག་རྒྱུད་བྱིན་གྱིས་རློབས། །ནམ་མཁའ་དཔལ་བཟང་སངས་རྒྱས་ཕུན་ཚོགས་ཞབས། །བསྟན་འཛིན་ལྷུན་གྲུབ་དཔལ་
ལྡན་ཆོས་སྐྱོང་རྗེ། །རིན་ཆེན་མཆོག་གྲུབ་ནམ་མཁའ་འཆི་མེད་ལ། །གསོལ་བ་འདེབས་སོ་བདག་རྒྱུད་བྱིན་གྱིས་རློབས། །ཀུན་དགའ་བསྟན་འཛིན་མཁྱེན་བརྩེའི་དབང་པོ་
དང་༑ །བློ་གཏེར་དབང་པོ་ཆོས་ཀྱི་ཉི་མའི་ཞབས། །རིགས་བརྒྱའི་ཁྱབ་བདག་གཞན་ཕན་སྙིང་པོ་ལ། །གསོལ་བ་འདེབས་སོ་བདག་རྒྱུད་བྱིན་གྱིས་རློབས། །རྡོ་རྗེ་འཆང་
དངོས་བསྟན་འཛིན་སྙིང་པོ་སོགས། །རིམ་བཞིན་བརྒྱུད་དང་དངོས་སུ་གདམས་པ་ཡིས། །བདག་བློ་ཚིམ་མཛད་བླ་མའི་ཚོགས་རྣམས་ལ། །གསོལ་བ་འདེབས་སོ་བདག་

༄༅།།རྒྱུད་བྱིན་གྱིས་རློབས། །རྩ་བརྒྱུད་བླ་མའི་ཚོགས་ལ་གསོལ་འདེབས་ཀྱིས། །མཁྱེན་བརྩེ་ནུས་པ་ཆེན་པོས་ལེགས་གཟིགས་ནས། །མཐའ་ཡས་འགྲོ་བ་
ཀུན་གྱི་དོན་སྒྲུབ་ཕྱིར། །བདག་གི་སྨོན་ལམ་འགྲུབ་པར་བྱིན་གྱིས་རློབས། །སྔོན་འགྲོའི་ཆོས་ཀྱིས་བདག་རྒྱུད་ལེགས་སྦྱངས་ནས། །སྲུང་འཁོར་དབུས་སུ་པད་ཟླར་ཧཱུྃ་ཡིག་
གི༑འཕྲོ་འདུ་ལས་གྲུབ་གསང་བའི་བདག་པོ་ཡི། །རྣལ་འབྱོར་བསྒོམ་ལ་གེགས་མེད་མཐར་ཕྱིན་ཤོག །སྐུ་མཆོག་བསྒོམ་པས་ཕན་བདེ་འབྱུང་བའི་གནས། །བསམ་གྱིས་
མི་ཁྱབ་སྐུ་ཡི་གསང་བ་མཆོག །བདག་གིས་ཐོབ་ནས་འཁོར་བའི་མཐར་ཐུག་པར། །སྣ་ཚོགས་སྤྲུལ་པས་འགྲོ་བའི་དོན་བྱེད་ཤོག །གསུང་མཆོག་བཟླས་པས་དོན་ཆེན་
འགྲུབ་པའི་རྒྱུ། །བསམ་གྱིས་མི་ཁྱབ་གསུང་གི་གསང་བ་མཆོག །བདག་གིས་ཐོས་ནས་མཁའ་མཉམ་སེམས་ཅན་ལ། །རང་རང་སྐད་ཀྱིས་དམ་ཆོས་སྟོན་པར་ཤོག །

ཐུགས་མཆོག་བསྒོམ་པས་སྲིད་ཞིའི་མཐའ་སྤངས་ནས། །བསམ་གྱིས་མི་ཁྱབ་ཐུགས་ཀྱི་གསང་བ་མཆོག །བདག་གིས་ཐོབ་ནས་འགྲོ་བ་མ་ལུས་པའི། །སེམས་རྒྱུད་ཡེ་
ཤེས་མཆོག་ཏུ་བསྒྱུར་བར་ཤོག །དེ་ལྟར་གསང་གསུམ་བསྒོམ་པའི་གནས་སྐབས་སུ། །ཉམ་ཐག་གཞན་གྱི་ནད་གདོན་བར་གཅོད་རྣམས། །བདག་གིས་མཐོང་ཐོས་རེག་
པས་ཀུན་ཞི་ནས། །གནོད་བྱ་གནོད་བྱེད་བདེ་ལ་སྦྱོར་བར་ཤོག །མདོར་ན་བདག་གི་ལས་ཉོན་དྲི་མའི་ཚོགས། །ཐམས་ཅད་དག་ནས་གསང་བའི་བདག་པོའི་ཞལ། །མངོན་
སུམ་མཐོང་ནས་ལུས་རྟེན་འདི་ཉིད་ལ། །ཟུང་འཇུག་རྡོ་རྗེ་འཛིན་པའི་ས་ཐོབ་ཤོག །ཅེས་དོན་དྲན་བཞིན་པའི་གསོལ་བ་གདབ་པར་བྱའོ། །དེ་ལྟར་གསོལ་བ་གདབ་པའི་ཡུལ་བླ་མ་འདི་རྣམས་
ནི༑ བཅོམ་ལྡན་འདས་གསང་བའི་བདག་པོའི་རྗེས་གནང་གི་བརྒྱུད་པ་ཐུན་མོང་མ་ཡིན་པའོ། །ཐུན་མོང་བ་ནི་སྒྲུབ་ཐབས་རྒྱ་མཚོའི་བརྒྱུད་པ་ལྟར་ཡིན་ནོ། །ཞེས་པ་འདི་ནི་ཡི་དམ་འདི་ལ་མོས་ཤིང་སྒྲུབ་པ་ལ་བརྩོན་

༄༅།།པའི་རྣལ་འབྱོར་པ་ཤེས་རབ་དཔལ་ལྡན་གྱིས་བསྐུལ་བའི་ངོར། །དཔལ་ལྡན་དོན་གྲུབ་ཀྱིས་ཨེ་ཝཾ་ཆོས་འཁོར་རྩེར་སྦྱར་བའོ།། ༈ །ན་མོ་གུ་རུ་རཏྣ་ཝརྡྷཱ་ཡ། འབྱུང་པོ་འདུལ་
བྱེད་བསྒོམ་པར་འདོད་པས། སྐྱབས་འགྲོ་ནི། བདག་དང་འགྲོ་བ་ནམ་མཁའི་མཐའ་དང་མཉམ་པའི་སེམས་ཅན་ཐམས་ཅད་དུས་འདི་ནས་བཟུང་སྟེ་ཇི་སྲིད་བྱང་ཆུབ་སྙིང་པོ་ལ་མཆིས་
ཀྱི་བར་དུ། ཕྱོགས་བཅུ་དུས་གསུམ་གྱི་དེ་བཞིན་གཤེགས་པ་ཐམས་ཅད་ཅད་ཀྱི་སྐུ་གསུང་ཐུགསགས་ཡོན་ཏན་ཕྲིན་ལས་ཐམས་ཅད་ཀྱི་ངོ་བོ། ཆོས་ཀྱི་ཕུང་པོ་སྟོང་ཕྲག་བརྒྱད་ཅུ་རྩ་
བཞིའི་འབྱུང་གནས་འཕགས་པའི་དགེ་འདུན་ཐམས་ཅད་ཀྱི་མངའ་བདག རྗེ་བཙུན་རྩ་བ་དང་བརྒྱུད་པར་བཅས་པའི་དཔལ་ལྡན་བླ་མ་དམ་པ་རྣམས་ལ་སྐྱབས་སུ་མཆིའོ། །
རྫོགས་པའི་སངས་རྒྱས་བཅོམ་ལྡན་འདས་རྣམས་ལ་སྐྱབས་སུ་མཆིའོ། །དམ་པའི་ཆོས་རྣམས་ལ་སྐྱབས་སུ་མཆིའོ། །འཕགས་པའི་དགེ་འདུན་རྣམས་ལ་སྐྱབས་སུ་

མཆིའོ། །ཅི་ནུས་དང་། བླ་མ་དང་དཀོན་མཆོག་རིན་པོ་ཆེ་རྣམ་པ་གསུམ་ལ་བདག་ཕྱག་འཚལ་ཞིང་སྐྱབས་སུ་མཆིའོ། །ཁྱེད་རྣམས་ཀྱིས་བདག་གི་རྒྱུད་བྱིན་གྱིས་བརླབ་ཏུ་
གསོལ༑ ཞེས་ཅི་ནུས་བརྗོད། སེམས་བསྐྱེད་ནི། སེམས་ཅན་ཐམས་ཅད་ཀྱི་དོན་དུ་རྫོགས་པའི་སངས་རྒྱས་ཀྱི་གོ་འཕང་ཐོབ་པར་བྱ། དེའི་ཆེད་དུ་ཁྲོ་བོའི་རྒྱལ་པོ་དཔལ་ཕྱག་ན་རྡོ་
རྗེ་འབྱུང་པོ་འདུལ་བྱེད་ཀྱི་བསྒོམ་བཟླས་ཉམས་སུ་བླང་བར་བགྱིའོ། །ཞེས་ལན་གསུམ་བརྗོད། རང་གི་ཐུགས་ཀར་ཟླ་བ་ལ་གནས་པའི་ཁམས་གསུམ་མ་ལུས་པ་གསལ་བར་ནུས་
པའི་འོད་ཟེར་ཡང་དག་པར་འཁྲིགས་པའི་རཾ་ཡིག་དམར་པོ། དེ་ལས་འོད་ཟེར་ལྕགས་ཀྱུའི་རྣམ་པ་ཅན་འཕྲོས་པས་ཁྲོ་བོའི་དབང་པོ་འབྱུང་པོ་འདུལ་བྱེད་ལ་སངས་རྒྱས་དང་
བྱང་ཆུབ་སེམས་དཔའི་ཚོགས་ཀྱིས་བསྐོར་བ་ཨོཾ་བཛྲ་ས་མཱ་ཛ༔ ཞེས་པས་སྤྱན་དྲངས། ཨོཾ་བྷཱུ་ཏ་ཌཱ་མ་ར་ས་པ་རི་ཝཱ་ར་ཨོཾ་བཛྲ་ཨགྷཾ་ཨཱ༔ ཧཱུྃ། ཨོཾ་བཛྲ་པཱ་དྱཾ་ཨཱཿ ཧཱུཾ། ཨོཾ་

༄༅།།བཛྲ་པུཥྤེ་ཨཱ༔ ཧཱུྃ། ཨོཾ་བཛྲ་དྷུ་པེ་ཨཱ༔ ཧཱུྃ། ཨོཾ་བཛྲ་ཨཱ་ལོ་ཀེ་ཨཱ༔ ཧཱུྃ། ཨོཾ་བཛྲ་གནྡྷེ་ཨཱཿ ཧཱུྃ། ཨོཾ་བཛྲ་ནི་ཝི་དྱཱ་ཨཱཿ ཧཱུྃ། ཨོཾ་བཛྲ་ཤབྡ་ཨཱཿ ཧཱུྃ། ཅེས་
པས་མཆོད། དཀོན་མཆོག་གསུམ་ལ་བདག་སྐྱབས་མཆི། །སྡིག་པ་ཐམས་ཅད་སོ་སོར་བཤགས། །འགྲོ་བའི་དགེ་ལ་རྗེས་ཡི་རང་། །སངས་རྒྱས་བྱང་ཆུབ་ཡིད་ཀྱིས་
བཟུང་༑ །སངས་རྒྱས་ཆོས་དང་ཚོགས་མཆོག་ལ། །བྱང་ཆུབ་བར་དུ་སྐྱབས་སུ་མཆི། །རང་གཞན་དོན་ནི་རབ་བསྒྲུབ་ཕྱིར། །བྱང་ཆུབ་སེམས་ནི་བསྐྱེད་པར་བགྱི། །བྱང་
ཆུབ་མཆོག་གི་སེམས་ནི་བསྐྱེད་བགྱིས་ནས། །སེམས་ཅན་ཐམས་ཅད་བདག་གིས་མགྲོན་དུ་གཉེར། །བྱང་ཆུབ་སྤྱོད་མཆོག་ཡིད་འོང་སྤྱད་པར་བགྱི། །འགྲོ་ལ་ཕན་ཕྱིར་
སངས་རྒྱས་འགྲུབ་པར་ཤོག །ཅེས་རྒྱུན་བཤགས་ལན་གསུམ་བརྗོད། སེམས་ཅན་ཐམས་ཅད་བདེ་བ་དང་བདེ་བའི་རྒྱུ་དང་ལྡན་པར་གྱུར་ཅིག སྡུག་བསྔལ་དང་སྡུག་བསྔལ་གྱི་རྒྱུ་

དང་བྲལ་བར་གྱུར་ཅིག སྡུག་བསྔལ་མེད་པའི་བདེ་བ་དང་མི་འབྲལ་བར་གྱུར་ཅིག ཉེ་རིང་ཆགས་སྡང་དང་བྲལ་བའི་བཏང་སྙོམས་ལ་གནས་པར་གྱུར་ཅིག ཅེས་པས་ཚད་
མེད་བཞི་བསྒོམ། ཨོཾ་ཤཱུ་ནྱ་ཏཱ་ཛྙཱ་ན་བཛྲ་སྭ་བྷཱ་ཝ་ཨཱཏྨ་ཀོཉཧཾ། ཅེས་བརྗོད་དེ། སྣང་སྲིད་འཁོར་འདས་ཀྱིས་བསྡུས་པའི་ཆོས་ཐམས་ཅད་རང་བཞིན་གྱིས་མི་དམིགས་པའི་སྟོང་ཉིད་
འོད་གསལ་ནམ་མཁའ་ལྟ་བུར་གྱུར། སྟོང་པའི་ངང་ལས་དྲི་མ་མེད་པའི་ཧཱུྃ་ཡིག་ཡོངས་སུ་གྱུར་པ་ལས་བྱུང་བའི་རྡོ་རྗེའི་ཕོ་བྲང་ཆེས་ཤིན་ཏུ་ཡངས་ཤིང་རྒྱ་ཆེ་བའི་ནང་དུ་ཧི༔
ཡིག་ལས་བྱུང་བའི་སྣ་ཚོགས་པདྨ་འདབ་མ་བརྒྱད་པའི་སྟེང་དུ། ཨ་ཡིག་ལས་བྱུང་བའི་ཟླ་བའི་དཀྱིལ་འཁོར་དྭངས་ཤིང་གསལ་བའི་སྟེང་དུ། ཧཱུྃ་ཡིག་མཐིང་ནག་ཡོངས་
སུ་གྱུར་པ་ལས་བྱུང་བའི་རྡོ་རྗེ་ནག་པོ་རྩེ་ལྔ་པ་རྭ་གདེངས་པ་ལྟེ་བར་ཧཱུྃ་གིས་མཚན་པ། དེ་ལས་འོད་ཟེར་འཕྲོས། འཕགས་པ་མཆོད། སེམས་ཅན་ཐམས་ཅད་ཀྱི་ནད་གདོན་

༄༅།།སྡིག་སྒྲིབ་ཐམས་ཅད་སྦྱངས། ཚུར་འདུས་རྡོ་རྗེ་ཧཱུྃ་དང་བཅས་པ་ལ་ཐིམ། དེ་ཡོངས་སུ་གྱུར་པ་ལས་རང་ཉིད་ཁྲོ་བོའི་རྒྱལ་པོ་དཔལ་ཕྱག་ན་རྡོ་རྗེ་འབྱུང་པོ་
འདུལ་བྱེད་སྐུ་མདོག་མཐིང་ནག་ཞལ་གཅིག་ཕྱག་བཞི་པ། ཕྱག་གཡས་ཀྱི་དང་པོས་རྡོ་རྗེ་སྔོན་པོ་རྭ་གདེངས་པ་འཕྱར་སྟབས་སུ་འཛིན་ཅིང་། གཡོན་པས་སྡིགས་མཛུབ་དང་
 བཅས་པས་རྡོ་རྗེའི་ཞགས་པ་འཛིན་པ། རྩ་ཕྱག་གཉིས་ཀྱིས་ཐུགས་ཀར་འབྱུང་པོ་འདུལ་བྱེད་ཀྱི་ཕྱག་རྒྱ་མཛད་པ། ཞལ་མཆེ་བ་གཙིགས་ཤིང་ལྗགས་འདྲིལ་བ། དམར་ལ་
ཟླུམ་པའི་སྤྱན་གསུམ་སྡང་མིག་ཏུ་གཟིགས་པ། སྨ་ར་དང་སྨིན་མ་དང་དབུ་སྐྲ་དམར་སེར་གྱེན་དུ་འབར་བ། ཐོད་པ་སྐམ་པོ་ལྔས་དབུར་བརྒྱན་ཅིང་། རློན་པ་ལྔ་བཅུའི་དོ་
ཤལ་ཅན། ཀླུ་ཆེན་པོ་བརྒྱད་ཀྱིས་བརྒྱན་ཅིང་། སྟག་གི་ལྤགས་པའི་ཤམ་ཐབས་དང་། དར་སྔོན་པོའི་སྟོད་གཡོགས་གསོལ་བ། ཞབས་གཡས་བསྐུམ་ཞིང་གཡོན་བརྐྱང་

བའི་སྟབས་ཀྱིས་འབྱུང་པོ་གཞན་གྱིས་མི་ཐུབ་པ་དཀར་པོ་མིག་གསུམ་པ་ལག་པ་བཞི་པ། གཡས་ཌཱ་མ་རུ་དང་གྲི་གུག གཡོན་ཐོད་པ་དང་རྩེ་གསུམ་འཛིན་པ། སྟག་
ལྤགས་ཀྱིས་སྨད་དཀྲིས་ཤིང་སྐྲ་སེར་པོའི་ཐོར་ཚུགས་ཅན་ཁ་སྦུབ་ཏུ་མནན་པ། ཡེ་ཤེས་ཀྱི་མེ་རབ་ཏུ་འབར་བའི་དབུས་ན་བཞུགས་པ། དེའི་དཔྲལ་བར་ཨོཾ་དཀར་
པོ༑ མགྲིན་པར་ཨཱ༔ དམར་པོ། ཐུགས་ཀར་ཧཱུཾ་སྔོན་པོ། ཧཱུྃ་ལས་འོད་ཟེར་འཕྲོས་པས་རང་བཞིན་གྱི་གནས་ནས་ཁྲོ་བོའི་དབང་པོ་དཔལ་ཕྱག་ན་རྡོ་རྗེ་འབྱུང་པོ་འདུལ་བྱེད་ལ་
སངས་རྒྱས་དང་བྱང་ཆུབ་སེམས་དཔའི་ཚོགས་ཀྱིས་བསྐོར་བ་མདུན་གྱི་ནམ་མཁར་ཨོཾ་བཛྲ་ས་མཱ་ཛ༔ ཞེས་པས་སྤྱན་དྲངས། ཨོཾ་བྷ་ཏ་ཌཱ་མ་ར་ས་པ་རི་ཝཱ་ར་ཨོཾ་བཛྲ་ཨརྒྱུ་ཨཱ
ཨོཾ་བཛྲ་པཱ་དྱཾ་ཨཱཿ ཧཱུཾ། ཨོཾ་བཛྲ་པུཥྤེ་ཨཱཿཧཱུྃ ཨོཾ་བཛྲ་དྷུ་པེ་ཨཱཿ ཧཱུྃ། ཨོཾ་བཛྲ་ཨཱ་ལོ་ཀེ་ཨཱཿཧཱུྃ།ཨོཾ་བཛྲ་ཨཱ་ལོ་ཀེ་ཨཱ༔ ཧཱུྃ། ཨོཾ་བཛྲ་གནྡྷེ་ཨཱཿ ཧཱུཾ། ཨོཾ་བཛྲ་ནཻ་ཝི་དྱཱ་ཨཱཿ ཧཱུཾ། ཨོཾ་བཛྲ་ཤབྡ་

༄༅།།ཨཱ ཧཱུྃ། ཅེས་པས་མཆོད། ཛཿ ཧཱུྃ་བཾ་ཧོ༔ གཉིས་སུ་མེད་པར་ཐིམ། སླར་ཡང་ཐུགས་ཀའི་ཧཱུཾ་ལས་འོད་ཟེར་འཕྲོས་པས་དབང་གི་ལྷ་རིགས་ལྔ་འཁོར་དང་
བཅས་པ་ཨོཾ་བཛྲ་ས་མཱ་ཛ༔ ཞེས་པས་སྤྱན་དྲངས། ཨོཾ་པཉྩ་ཀུ་ལ་ས་པ་རི་ཝཱ་ར་ཨོཾ་བཛྲ་ཨརྒྷཾ་ཨཱ༔ ཧཱུྃ། ཨོཾ་བཛྲ་པཱ་དྱཾ་ཨཱ༔ ཧཱུྃ། ཨོཾ་བཛྲ་པུཥྤེ་ཡཿ ཧཱུཾ། ཨོཾ་བཛྲ་དྷུ་པེ་ཨཱ༔
ཧཱུཾ༑ ཨོཾ་བཛྲ་ཨཱ་ལོ་ཀེ་ཨཱཿ ཧཱུྃ། ཨོཾ་བཛྲ་གནྡྷེ་ཨཱ༔ ཧཱུྃ། ཨོཾ་བཛྲ་ནི་ཝི་དྱཱ་ཨཱ༔ ཧཱུྃ། ཨོཾ་བཛྲ་ཤབྡ་ཨཱ༔ ཧཱུྃ། ཅེས་པས་མཆོད། དེ་བཞིན་གཤེགས་པ་ཐམས་ཅད་ཀྱིས་བདག་
ལ་མངོན་པར་དབང་བསྐུར་བ་སྩལ་དུ་གསོལ། ཇི་ལྟར་བལྟམས་པ་ཙམ་གྱིས་ནི། །ལྷ་རྣམས་ཀྱིས་ནི་ཁྲུས་གསོལ་ལྟར། །ལྷ་ཡི་ཆུ་ནི་དག་པ་ཡིས། །དེ་བཞིན་བདག་གིས་
དབང་བསྐུར་རོ། །ཨོཾ་སརྦ་ཏ་ཐཱ་ག་ཏ་ཨ་བྷི་ཥེ་ཀ་ཏ་ས་མ་ཡ་ཤྲཱི་ཡེ་ཧཱུཾ། ཞེས་གསུངས་ཤིང་བུམ་པའི་ཆུས་སྤྱི་བོ་ནས་དབང་བསྐུར། སྐུ་གང་དྲི་མ་དག་ཆུས་ལྷག་མ་ཡར་

ལུད་པ་ལས་མི་བསྐྱོད་པས་དབུར་བརྒྱན། མིང་མེད་གཉིས་པོ་བཅིངས་བྱས་ཏེ། །མཛུབ་མོ་གཉིས་པོ་བསྐུམ་པར་བྱ། །མཐེའུ་ཆུང་གུང་མོ་དེ་བཞིན་དུ། །མཐེབ་ཆེན་གྱིས་ནི་མནན་པར་བྱ། །ཞེས་པ
ལྟར་གྱི་རྩ་བའི་ཕྱག་རྒྱ་སྙིང་མགྲིན་དཔྲལ་སྤྱི་བཞིར་རེག་ཅིང་། ཧཱུྃ་བཛྲ་ཕཊ། ཅེས་བརྗོད་པས་བྱིན་གྱིས་བརླབས་ཏེ་སྐུ་སྣང་ལ་རང་བཞིན་མེད་པ་ལ་སེམས་ཡུན་རིང་དུ་གཏད་ལ། ཐུགས་ཀར་ཉི་མའི་
དཀྱིལ་འཁོར་གྱི་སྟེང་དུ་ཧཱུཾ་སྔོན་པོ་མཐར་སྔགས་ཀྱི་ཕྲེང་བས་ཡོངས་སུ་བསྐོར་བ་ལས་རབ་ཏུ་འབར་བའི་སྔགས་ཀྱི་འོད་ཟེར་མེའི་ཕྲེང་བ་ལྟ་བུ་དཔག་ཏུ་མེད་པ་འཕྲོས་
པས༑ ལུས་ཀྱི་ཕྱི་ནང་ཐམས་ཅད་ལ་ཁྱབ་ཅིང་སྣང་བར་བྱས་པས་ནད་རིམས་གདོན་བགེགས་བྱད་ཁ་རྦོད་གཏོང་མི་དང་མི་མ་ཡིན་པའི་གནོད་པ་ཐམས་ཅད་བསྲེགས་ཤིང་
སྦྱངས༑ བ་སྤུའི་བུ་ག་ནས་རང་འདྲ་བའི་ཁྲོ་ཆུང་དཔག་ཏུ་མེད་པ་འཕྲོས་པས་གདུག་པ་ཅན་ཐམས་ཅད་ཚར་བཅད། སངས་རྒྱས་དང་བྱང་ཆུབ་སེམས་དཔའ་ཐམས་ཅད་ཀྱི་

༄༅།།ཐུགས་རྗེ་བྱིན་རླབས་ནུས་མཐུ་ཐམས་ཅད་བཅོམ་ལྡན་འདས་ཀྱི་སྐུ་དང་འོད་ཟེར་གྱི་རྣམ་པར་བསྡུས་ཏེ་རང་གི་ཐུགས་ཀའི་ཧཱུཾ་ལ་ཐིམ་པར་བསམ་ཞིང་ཁྲོ་བོའི་
བཟླས་པ། ཧཱུཾ་བཛྲ་ཕཊ། ཅེས་དང་། ཨོཾ་བྷཱུ་ཏ་ཌཱ་མ་ར་བྷུ་ཏ་ཨ་དྷི་པ་ཏི། ཨཀྵོ་བྷྱ་ཀིརཱི་ཏྲི་ན། སརྦ་སརྦ་བྷཱུ་ཏ་པྲ་ཏ་པི་ཤ་ཙཱ་ན་སཱ་དྷ་ཡ་ཧཱུྃ་ཕཊ། ཅེས་བཟླས། མན་ངག་ཤེས་ན་རྡོ་རྗེའི་
བཟླས་པ་ཅི་ནུས་བྱ། ཐུན་འཇོག་པ་ན། ཡིག་བརྒྱ་ལན་གསུམ་མཐར། ཐལ་མོ་སྦྱར་ཏེ། དཔལ་ཕྱག་ན་རྡོ་རྗེས་བདག་དང་སེམས་ཅན་ཐམས་ཅད་ལ་སྟེང་གདོན་གཟའ་དང་དྲང་སྲོང་གི་
གནོད་པ། འོག་གདོན་ཀླུ་དང་ས་བདག་གི་གནོད་པ། བར་གདོན་འབྱུང་པོ་རྒྱལ་བཙན་གྱི་གནོད་པ་ལ་སོགས་པའི་འགལ་རྐྱེན་བར་ཆད་ཐམས་ཅད་ཞི་ཞིང་མི་འབྱུང་བ་
དང་༑ མྱུར་དུ་ཁྲོ་བོའི་རྒྱལ་པོ་འབྱུང་པོ་འདུལ་བྱེད་ཀྱི་གོ་འཕང་ཐོབ་པར་བྱིན་གྱིས་བརླབ་ཏུ་གསོལ། ཞེས་འདོད་པའི་དངོས་གྲུབ་ཞུས་ལ། རང་གི་སྙིང་ག་ནས་འོད་ཟེར་འཕྲོས་

པས་པད་ཟླ་འབྱུང་པོ་དང་བཅས་པ། གདན་འོད་ཟེར་གྱི་རྣམ་པར་གྱུར་ཏེ་རང་ལ་ཐིམ་པར་བསམས་ལ། རང་ཉིད་ཀྱང་སྐུའི་སྟོད་སྨད་ནས་འོད་དུ་ཞུ་ནས་ཐུགས་ཀའི་སྔགས་ཕྲེང་ལ་ཐིམ། དེ་ཧཱུྃ་ལ་
ཐིམ༑ ཧཱུྃ་གི་ཞབས་ཀྱུ་ཁོག་པ་ལ་ཐིམ། ཁོག་པ་མགོ་བོ་ལ་ཐིམ། མགོ་བོ་ཟླ་ཚེས་ལ་ཐིམ། ཟླ་ཚེས་ཐིག་ལེ་ལ་ཐིམ། ཐིག་ལེ་ནཱ་དཱ་ལ་ཐིམ། ནཱ་དཱའང་མི་དམིགས་པ་འོད་གསལ་སྟོང་པ་ཉིད་ཀྱི་ངང་དུ་
གྱུར༑ དེ་ལས་ལྡང་བ་ན། རང་གི་དཔྲལ་བར་ཨོཾ། མགྲིན་པར་ཨཱཿ ཐུགས་ཀར་ཧཱུཾ། གསལ་བཏབ་སྟེ། དགེ་བ་འདི་ཡིས་མྱུར་དུ་བདག །ཕྱག་ན་རྡོ་རྗེ་འགྲུབ་གྱུར་ནས། །
འགྲོ་བ་གཅིག་ཀྱང་མ་ལུས་པ། །དེ་ཡི་ས་ལ་འགོད་པར་ཤོག །ཅེས་སོགས་ཀྱིས་བསྔོ་བ་དང་སྨོན་ལམ་བཏབ་ལ། རང་ཉིད་གནས་སྐབས་ཐམས་ཅད་དུ་རྡོ་རྗེའི་ཕོ་བྲང་ཤིན་ཏུ་ཡངས་པའི་ནང་དུ་ལྷའི་
ང་རྒྱལ་གྱིས་གནས་པར་བསམ་མོ། །བསྙེན་པ་བྱེད་ན་ཟླ་བ་གཅིག་ཏུ་ཐུན་གསུམ་གྱི་སྦྱོར་བས་སྔགས་ཐུང་འབུམ་ཕྲག་བཅུ་དང་། སྔགས་རིང་ཁྲི་ཕྲག་བཅུ་བཟླའོ། །ཞེས་པ་འདི་ནི་དམ་པ་ཐམས་ཅད་འདྲེན་པའི་

༄༅།།འཇིག་རྟེན་གསུམ་གྱི་རྡོ་རྗེས་མཛད་པའི་གཞུང་ཆེ་ཆུང་གི་སྙིང་པོ་བསྡུས་ནས་ཉམས་སུ་བླངས་བདེ་བར་བཙུན་པ་དཀོན་མཆོག་ལྷུན་གྲུབ་ཀྱིས་སྦྱར་བའོ།། །། ༈ བལ་ཡུལ་ནས་རྒྱལ་
ཡོངས་ས་ཆེན་ཞེས་པ་ལས་གུ་རུས་སྤྲེལ།། །།

༄༅། །དཔལ་གསང་བའི་བདག་པོ་འབྱུང་པོ་འདུལ་བྱེད་གྱི་སྒོ་ནས་ལས་བཞིའི་སྦྱིན་སྲེག་
བྱ་ཚུལ་དངོས་གྲུབ་ནོར་བུ་འདྲེན་པའི་གྲུ་ཆེན་ཞེས་བྱ་བ་བཞུགས་སོ།། འདི་ཉིད་རྒྱུད་སྡེ་གོང་འོག་གི་
དབྱེ་བ་ཕྱེད་པར་བྱས་ན་ལྷག་པའི་ལྷ་ཕལ་ཆེར་ལ་སྦྱར་དུ་རུང་ངོ་།།

༄༅།།ན་མོ་གུ་རུ་ཤྩཤྲཱི༔ གུ་ཧྱ་སྱ་པ་ཏི་བཛྲ་པཱ་ཎི་བྷཱུ་ཏ་ཌཱ་མ་རཱ་ཡ། བྷོ་ཊའི་ལྗོངས་འདིར་མཁས་དང་
གྲུབ་པའི་རྩལ། །ཡོངས་སུ་རྫོགས་པ་ས་སྐྱའི་འཇམ་མགོན་ལྔ། །བརྒྱུད་འཛིན་མཁས་གྲུབ་སྲིད་ན་འགྲན་བྲལ་བཅས། །མི་ཕྱེད་
དད་པ་བརྟན་པོས་ལན་བརྒྱར་བསྔགས། །དུས་གསུམ་རྒྱལ་བའི་མཐུ་སྟོབས་ནུས་པ་ཀུན། །ས་གསུམ་འབྱུང་པོའི་གཤེད་དུ་ཧཱུྃ་གི་

༄༅།།གཟུགས། །ཁམས་གསུམ་ལས་རྒྱལ་གཏུམ་ཆེན་ཁྲོ་བོ་ཡི། །གསང་གསུམ་ཡིད་ལ་དྲན་པས་
འདིར་ཕྱག་བྱ། །རབ་འབྱམས་རྒྱུད་སྡེའི་ཆུ་གཏེར་ཀློང་ཡངས་ནས། །རབ་འབར་ཁྲོ་བོའི་ཕྲིན་ལས་རྣམ་བཞིའི་གྲུས། །རབ་
མཆོག་གྲུབ་གཉིས་བསམ་འཕེལ་ནོར་བུའི་སྐྱེས། །རབ་མྱུར་འདྲེན་པའི་ཐབས་ཚུལ་འདི་ན་དགེ །ཞེས་མཆོད་པར་བརྗོད་པའི་ཚིག་

གིས་ལམ་ཅུང་ཟད་ཕྱེས་ཏེ། འདིར་རང་གཞན་མཐའ་དག་རྡོ་རྗེ་ཐེག་པའི་གཞུང་ལུགས་ལ་ཐོས་བསམ་གྱིས་སྒྲོ་འདོགས་ཆེར་མ་
བཅད་པའི་དབང་གིས་རྒྱུད་སྡེའི་གཞུང་ཆེན་པོ་རྣམས་ནས་བཤད་པའི་ལས་བཞིའི་ཕྲིན་ལས་སྒྲུབ་ཚུལ་རྣམས་ཇི་ལྟ་བ་བཞིན་ལག་
ཏུའང་མ་ལོན། དཀོར་ནག་བློས་མ་ཐོངས་པས་མི་ཤེས་ཟེར་ཡང་མ་འདོད་པ་རྣམས་ཀྱིས་ཨོ་ཟོབ་དང་། མུན་པའི་ནང་གི་མདའ་

༄༅།།འཕེན་ཟུང་འབྲེལ་བྱས་ནས། གཞན་མགོ་འགལ་མེ་ལྟར་བསྐོར་བ་དེ་རྒྱལ་བའི་གསུང་རབ་དང་
ཡང་འགལ་ཞིང་། འདི་ཕྱི་ཀུན་ལ་མི་ལེགས་པར་མཐོང་ནས། དཔལ་གསང་བདག་ཕྱག་ན་རྡོ་རྗེ་འབྱུང་པོ་འདུལ་བྱེད་ཀྱི་རྣལ་
འབྱོར་དང་འབྲེལ་བའི་ལས་བཞིའི་མེ་མཆོད་ཀྱི་རིམ་པ་ནག་འགྲོས་སུ་བྲི་བར་བྱེད་པ་ལ། གྲངས་མེད་ཞི་བསིལ་ཐུགས་རྗེའི་ཟླ་འོད་

ཀྱིས་༑ །མི་མཐུན་སྒྲིབ་པའི་སྙིང་མུན་མཐར་བྱས་ཏེ། །དགེ་མཚན་འབུམ་གྱི་ཕན་བདེའི་ཀུ་མུད་ཞལ། །རྣམ་པར་དབྱེ་བའི་ཚུལ་དེ་དང་པོར་དགེ །དེ་ཡང་དང་པོར་འདིའི་བསྙེན་པ་
ལས་རུང་སོང་བའི་དམ་ལྡན་གྱིས་རང་གཞན་གྱི་སྡིག་སྒྲིབ་ཞི་བའི་ཕྱིར་ཞི་བའི་སྲེག་བླུགས་ཇི་ལྟར་བྱ་བའི་ཚུལ་ལ། སྦྱོར་དངོས་རྗེས་གསུམ་ལས། དང་པོ་སྦྱོར་བ་ལ། སྦྱོར་བ་ཐབ
དང་བུད་ཤིང སྦྱར བ་མེ། །རྫས་དང་བཤམ་བས་པ་སྒྲུབ་པ་པོ་སྟེ་དྲུག །ཅེས་སྡོམ་དུ་བྱས་པ་ལྟར་གྱི་དང་པོ་ཐབ་ནི། ཉམས་དགའ་ཞིང་སའི་ཆོ་ག་བྱས་པའི་ས་ཕྱོགས་སུ་
རང་ཉིད་ཁ་ཤར་དུ་བལྟས་ནས་འདུག་ཆོག་རྩིས་ཀྱི་མདུན་གྱི་གཞི་དེར་ཐིག་ཆེན་བརྒྱད་སྤྱི་དང་མཐུན་པར་བཏབ་པ་ལ། ཁྲུ་ཕྱེད་ཀྱིས་དབུས་ནས་ཟླུམ་པོར་བསྐོར་བ་ནི་ཐབ་ཀྱི་དངོས་གཞི་
དང་༑ དེའི་ཕྱི་རོལ་དུ་སོར་བཞི་བསྐོར་བ་ཁ་ཁྱེར་དང་། སླར་ཡང་སོར་བཞི་བསྐོར་བ་མུ་རན་དང་། ཚད་དེ་ཉིད་ཀྱིས་ཚངས་ཐིག་དང་མུ་རན་འཛོམས་པའི་ས་ནས་ཟུར་ཐིག་བཞིའི་སྟེང་

༄༅།།དུ་མཚན་མ་བྱས་ལ་ཐིག་བཞིའི་རྩེ་ལེགས་པར་སྦྲེལ་བའི་སྟེགས་བུ་གྲུ་བཞི་པ། དེའི་གྲྭ་བཞིར་རྡོ་རྗེའི་རྩེ་ནང་ངོས་སུ་བསྟན་པའི་ཟླ་ཕྱེད་རྡོ་རྗེ་
བྱ༑ ཕྱག་ལེན་ལ་སྟེགས་བུ་གྲུ་བཞི་པའི་ཕྱི་རོལ་དུའང་སོར་བཞིའི་ཚད་ཀྱི་ཆ་ག་གྲུ་བཞི་པ་མཛད་པ་ནི་བྲིས་ཆ་ལ་མིག་སྔར་མཛེས་པ་དང་། སྒོམ་དོན་ལ་སྟེགས་བུའི་དཔངས་ཀྱི་ཚད་ཡིན་
གསུངས། ཐབ་ཀྱི་དབུས་ནས་སུམ་གཉིས་ཕྱིར་བཞག་པའི་ནང་གི་སུམ་ཆ་ཟླུམ་པོར་བསྐོར་བ་ལ་པདྨའི་ལྟེ་བ་དང་། ཕྱིའི་སུམ་གཉིས་ལ་པདྨའི་འདབ་མ་བྱ་ཞིང་། ཐབ་ཀྱི་གཞི་ཐམས་
ཅད་ཁ་དོག་དཀར་པོ་བྱ། ཁ་ཁྱེར་རམ་མུ་རན་གང་རུང་ལ་རྡོ་རྗེ་ཁ་ཟུམ་པའི་ཕྲེང་བས་བསྐོར། ཁ་དོག་འདྲེས་པའི་སྒྲུབ་ཁང་པ་མཁས་གྲུབ་དཔལ་ལྡན་དོན་གྲུབ་ཀྱིས། ལས་བཞིའི་ཐབ་ལ་ཁ་
དོག་དཀར་པོ་སོགས་ལས་མདོག་འབའ་ཞིག་ཏུ་བཤད་པས་འདྲེས་པའི་སྐྱོན་མེད། དེས་ན་དམར་སྐྱ་སོགས་ཀྱིས་བཅད་པར་གསུངས་པ་ནི་མིག་སྔར་མཛེས་ཆོས་ཙམ་ལས་མཐའ་གཅིག་ཏུ་དགོས་པ་མིན་ཞེས་

གསུངས། སྐྱོན་སྤང་བའི་ཕྱིར། བཅད་ཚོན་ཐམས་ཅད་དང་རྡོ་རྗེ་ཁ་དོག་དམར་སྐྱས་བྱ། པདྨའི་ལྟེ་བར་ཉི་གདན་གྱི་སྟེང་དུ་ཚོམ་བུ་སྔོན་པོ་དགོད། གཉིས་པ་བུད་ཤིང་ནི། ཚེར་མ་
ཅན་མ་ཡིན་པའི་ཤིང་ངམ་འོམ་བུ་དང་། ལྕང་དཀར། བལ་བུ་སོགས། དེ་མེད་ན་སྲོག་ཆགས་མེད་པའི་ལྕི་བས་ཐབ་ཀྱི་ཁ་ཁྱེར་གྱི་སྟེང་ནས་ཟླུམ་པོར་བརྩིགས་ལ་ནང་གི་ཤར་ལྷོའི་
མཚམས་སུ་ཏིང་ལོ་ཆེ་བ་ཞིག་ཀྱང་བཤམས་ལ་གཞག་གོ །གསུམ་པ་སྦྱར་བ་མེ་ནི། རྡོ་དང་ལྕགས་གཙུབས་པ་ལས་བྱུང་བ་མ་ཡིན་པ་བྲམ་ཟེའི་རྒྱུན་བཞག་གི་མེའམ། འོ་མ་ཅན་
གཙུབས་པ་སོགས་ལས་བྱུང་བའོ། །བཞི་པ་རྫས་ནི། ཡམ་ཤིང་རྒྱུ་བུད་ཤིང་དང་འདྲ། ཚད་སོར་བརྒྱད་པ། རྩེ་མོ་མར་ཁུས་ཉུག་པའོ། མར ཏིལེ་ཟས་མཆོག་དང་།མངར་གསུམ་
བསྲེས་པའི་ཞོ་ཟན། །སོ་བའབྲས་ནས་གྲོདང་ནི། །སྲོན་མ་དཀར་པོ། དྭརྺདངོས་སམ་རྩྭ་རན་པ། ཀུཤ་རྩ་རྩེ་མ་ཉམས་པ་རྣམས། །ཞེས་སྡོམ་དུ་བྱས་པ་ལྟར་དང་། གཞན་ཡང་

༄༅།།དཀར་གཏོར་ཟླུམ་པོ་པད་འདབ་ཅན་གཉིས། མཆོད་འབྲུ། སྤོས། མར་མེ། ཞལ་ཟས། ཏིང་ལོ། དཔལ་འབར། ཀུ་ཤ་དགྲམ་རྒྱུ་དང་
འཐོར་གཡབ། དྲི་བཟང་སོགས་འོག་ཏུ་དགོས་པའི་ཡོ་བྱད་རྣམས་གཙང་ཞིང་གྱ་ནོམ་པ་སྟ་གོན་བྱའོ། །ལྔ་པ་བཤམ་ཐབས་ནི། ཐབ་ཀྱི་མཐའ་སྐོར་ཐམས་ཅད་བྱི་དོར་ལེགས་པར་བྱས་
ལ་དྲི་བཟང་པོས་བྱུག ཐབ་ཀྱི་ནུབ་ཏུ་རང་གི་སྟན་ནང་ཚངས་ཅན་དཀར་པོ་ཞིག་གདིང་། རང་གི་གཡོན་ཐབ་ཀྱི་གཡས་ཕྱོགས་ན་སྟེགས་མཐོ་བའི་སྟེང་དུ། འཇིག་རྟེན་ལས་འདས་མ་
འདས་ཀྱི་གཏོར་མ་གཉིས་པོ་དང་། དེའི་མདུན་དུ་ཆུ་གཉིས་སྔོན་འགྲོའི་ཉེར་སྤྱོད། རང་གི་གཡས་ཐབ་ཀྱི་གཡོན་ངོས་ན་སྟེགས་ཇི་ལྟར་རིགས་པ་ལ། རྫས་རྣམས་གོང་དུ་བཤད་པའི་
གོ་རིམ་བཞིན་བཤམ། རང་གི་མདུན་དུ་བསང་ཆུའི་སྣོད། འཐོར་གཡབ། རྡོར་དྲིལ། ནང་མཆོད་རྣམས་དང་། རྡོར་དྲིལ་གྱི་བར་དུ་དགང་གཟར་བླུགས་གཟར་ཁ་སྦྱར་ལ་

གཞག སོ་སོར་གཞག་མི་རུང་ངོ་། །གྲུབ་ན་ཐབ་དང་སྒྲུབ་པ་པོའི་བར་དུ་འཇིམ་པ་ལས་བྱས་པའི་མེ་ཡོལ་དཀར་ཞལ་གྱིས་བྱུགས་པའང་འཇིམ་པའམ་རྡོ་ལ་དཀར་ཞལ་གྱིས་བྱུགས་ཤིང་
གངས་རིའི་གཟུགས་ཆུ་རྒྱུན་འཁྱིལ་བ་དང་བཅས་པའི་དབུས་སུ་ཝཾ་ཡིག་བྲིས་པ་བཞག་པ་མེའི་དུག་སྲུང་བའི་སླད་གངས་ཏི་སེར་མོས་ཞེས་གསུང་རྒྱུན་ལས་འབྱུང་། བཤམས་ལ། རྫས་ཐམས་ཅད་ལ་
བདུད་རྩི་ལྔས་འཐོར་ལ་གཞག་གོ །དྲུག་པ་སྒྲུབ་པ་པོ་ནི། ཕྱི་མ་རེད་ཀྱི་དུས་སུ་རང་ཉིད་ཁྲུས་བྱས་འབྱོར་ན་གོས་དང་རྒྱན་དཀར་པོས་བརྒྱན་ལ་སྡིག་པ་དང་བར་ཆད་ཞི་བར་འདོད་པའི་
བསམ་པས་སྔར་བཤམས་པའི་སྟན་ལ་ཁ་ཤར་དུ་བལྟས་ཏེ་སྐྱིལ་ཀྲུང་གིས་འདུག་གོ །གཉིས་པ་དངོས་གཞི་ལ། བདག་གི་རྣལ་འབྱོར་མེ་བཙལ་ཡོ་བྱད་བསང་། །ཐབ་ཁུང་འདུ་བྱ་
འཇིག་རྟེན་མེ་ལྷ་མཆོད། །འདས་པའི་མེ་ལྷ་མཆོད་རྣམས་དངོས་གཞིའི་ཆོས། །ཞེས་པ་ལྟར་དྲུག་ལས་དང་པོ་བདག་གི་རྣལ་འབྱོར་ནི། སྐྱབས་འགྲོ་ནས་བརྩམས་ཏེ། རང་གི་

༄༅།སྙིང་ག་ནས་འོད་ཟེར་འཕྲོས་གདན་འོད་ཟེར་གྱི་རྣམ་པར་གྱུར་ནས་རང་ལ་ཐིམ་པར་བསམ་གྱི་བར་ངོར་ཆེན་ཐམས་ཅད་མཁྱེན་པ་
དཀོན་མཆོག་ལྷུན་གྲུབ་ཀྱིས་མཛད་པའི་བདག་བསྐྱེད་བཞིན་བྱའོ། །འདི་ནས་བརྩམས་ཏེ་སྦྱིན་སྲེག་གི་ཆོ་ག་མ་གྲུབ་ཀྱི་བར་ལ། ལག་པ་གཉིས་པུས་མོ་ལས་ཕྱིར་མི་འདའ་བ་ལ་བསླབ་
བོ། །གཉིས་པ་མེ་བཙལ་ཞིང་སྒྲུབ་པ་ནི། དཔལ་འབར་ཆེ་བ་ཞིག་ལ་གོང་དུ་བཤད་པའི་མེ་སྦར་ཏེ་ཡམ་ཤིང་མར་ལ་སྦགས་པའམ། རྩྭ་སྐམ་པོ་གཞན་དང་བཅས་པའི་ལག་པ་གཉིས་
ཀས་གུས་པའི་ཚུལ་གྱིས་ཐབ་ལ་གཡས་ནས་ཟླུམ་པོར་བསྐོར་ཞིང་། ངག་ཏུ། ཧཱུཾ་བཛྲ་ཕཊ་ལན་གསུམ་དང་། ཨོཾ་བཛྲ་ཛྭ་ལ་རཾ་ཞེས་བརྗོད་དེ་ཐབ་ཀྱི་ནང་གི་ཏིང་ལོ་སྦྱར་ལ་མེ་
གསོ༑ དེ་ནས་ཁུ་ཚུར་གཉིས་བཅངས་པའི་མཛུབ་མོ་བརྐྱངས་པ་བྱང་ཆུབ་མཆོག་གི་ཕྱག་རྒྱས་དགང་བླུགས་བཟུང་ལ། བླུགས་གཟར་མར་དང་བཅས་པས་དགང་གཟར་གྱི་ཁ་ལ་རེག་

ཅིང་བླུགས་གཟར་གྱི་མར་ཁུས་བུད་ཤིང་ལ་ཁྱབ་པར་བླུགས་ཏེ། ཨོཾ་བཛྲ་ཛྭ་ལ་རཾ་ཞེས་བརྗོད། གསུམ་པ་ཐབ་དང་ཡོ་བྱད་བསང་བ་ནི། བསང་ཆུ་ལ་དམིགས་ཏེ། ཨ་མྲྀ་ཏས་
བསང་། སྭ་བྷཱ་ཝས་སྦྱངས། སྟོང་པའི་ངང་ལས་བྷཾ་ལས་བྱུང་བའི་དུང་ཕོར་དྲི་མ་མེད་པའི་ནང་དུ། བསང་ཆུ་རྫས་དང་ཡོ་བྱད་རྣམས་ཀྱི་འབགས་པ་
དང་མ་དག་པ་སེལ་བའི་ནུས་པ་དང་ལྡན་པར་གྱུར། ཨོཾ་ཨ་མྲྀ་ཏ་ཧཱུཾ་ཕཊ་ལན་བདུན་གྱིས་བྱིན་གྱིས་བརླབས་ལ། དེ་ནས་ཀུ་ཤའི་འཐོར་གཡབ་ཀྱིས་རྫས་དང་ཡོ་བྱད་
ཐབ་བཅས་ལ་འཐོར་ཞིང་། ཨ་མྲྀ་ཏ་བརྗོད་པས་བགེགས་བསལ། སྭ་བྷཱ་ཝས་བསྲེག་རྫས་དང་མཆོད་རྫས་རྣམས་སྟོང་པར་སྦྱངས། སྟོང་པའི་ངང་ལས་ཨ་ལས་བྱུང་
བའི་ཡེ་ཤེས་ཀྱི་ཀ་པཱ་ལ་ཡངས་ཤིང་རྒྱ་ཆེ་བ་རྣམས་ཀྱི་ནང་དུ་ཧཱུཾ་ཞུ་བ་ལས་བྱུང་བའི་ལྷ་རྫས་ལས་གྲུབ་པའི་བསྲེག་རྫས་དང་མཆོད་རྫས་རྣམས་དྭངས་

༄༅།།ཤིང་ཐོགས་པ་མེད་པ་ལྷ་མཉེས་པ་དང་སོ་སོའི་ལས་སྒྲུབ་པའི་ནུས་པ་དང་ལྡན་པར་གྱུར་པར་བསམས་ལ། ཨོཾ་ཨཱཿ ཧཱུཾ་སྭཱ་
ཧཱས་ཡམ་ཤིང་། ཨོཾ་ཤྲཱི་སྭཱ་ཧཱས་མར། ༀ་ཛྲིཾ་སཱ་ཧཱས་འབྲུ། ཨོཾ་སྭཱ་སྭཱ་ཧཱས་རྫས་ཐམས་ཅད་བཀྲུ། ཨོཾ་ཀུ་རུ་ཀུ་རུ་སྭཱ་ཧཱས་རྫས་ཐམས་ཅད་སྦྱངས། ཨོཾ་བཛྲ་
ཨབྷཾ་ཨཱཿ ཧཱུཾ། ཨོཾ་བཛྲ་པཱ་དྱྃ་ཨཱཿ ཧཱུཾ། ཨོཾ་བཛྲ་པུཥྤེ་ཨཱ༔ ཧཱུྃ་ནས། ཤབྡའི་བར་དང་། གནྡྷེ་ར་ཎི་ཏ་སོགས་རོལ་མོ་བཅས་ཀྱི་བྱིན་གྱིས་བརླབ་བོ། །བཞི་པ་ཐབ་
ཁུང་མངོན་པར་འདུ་བྱ་བ་ནི། ཐབ་སྭ་བྷཱ་ཝས་སྟོང་པར་སྦྱངས་ལ། སྟོང་པའི་ངང་ལས་པཾ་ལས་པདྨ་དང་། རཾ་ལས་ཉི་མའི་དཀྱིལ་འཁོར་གྱི་སྟེང་དུ་ཧཱུྃ་ལས་བྱུང་
བའི་ཞི་བའི་ཐབ་ཁུང་དཀར་པོ་ཟླུམ་པོ་ཡངས་ཤིང་རྒྱ་ཆེ་བ་དྭངས་ཤིང་ཐོགས་པ་མེད་པ་ཁ་ཁྱེར་རམ་མུ་རན་ལ་རྡོ་རྗེའི་ཕྲེང་བས་མཚན་པ། ཕྱི་རོལ་དུ་

སྟེགས་བུ་གྲུ་བཞི་པའི་ཟུར་བཞིར་ཟླ་ཕྱེད་རྡོ་རྗེས་མཚན་པ་བྲིས་པ་དང་གཉིས་སུ་མེད་པར་གྱུར་པར་བསམ་མོ། །ལྔ་པ་འཇིག་རྟེན་པའི་མེ་ལྷ་མཆོད་པ་ནི། མེ་
འབར་བའི་དབུས་སུ་པྃ་ལས་པདྨ་དང་། རཾ་ལས་ཉི་མའི་དཀྱིལ་འཁོར་གྱི་སྟེང་དུ་རཾ་ལས་བགྲང་ཕྲེང་རཾ་གྱིས་མཚན་པ་ལས་འོད་འཕྲོས་འདུས་ཡོངས་
སུ་གྱུར་པ་ལས་མེ་ལྷ་ར་སྐྱེས་ལ་ཞོན་པ། ཞལ་གཅིག་ཕྱག་གཉིས་པ་གཡས་བགྲང་ཕྲེང་། གཡོན་སྤྱི་བླུགས་འཛིན་པ། ལུས་པོ་མེའི་རང་བཞིན་
དམར་པོ་ཞལ་གྱི་དཀྱིལ་འཁོར་དཀར་པོ་ལས་འོད་ཟེར་དཀར་པོ་འཕྲོ་བ། གསུས་ཁྱིམ་ཆེ་བ་རལ་པའི་ཐོར་ཚུགས་ཅན། ཨག་ཚོམ་འཕྱང་བ་དྲང་སྲོང་
གི་ཚོགས་ཀྱིས་བསྐོར་བ། དེའི་དཔྲལ་བར་ཨོཾ། མགྲིན་པར་ཨཱཿ ཐུགས་ཀར་ཧཱུཾ། རང་གི་ཐུགས་ཀའི་ཧཱུཾ་ལས་འོད་ཟེར་འཕྲོས་པས་ཤར་ལྷོ་ནས་

༄༅།།མེ་ལྷ་དྲང་སྲོང་གི་ཚོགས་ཀྱིས་བསྐོར་བ་ཨོཾ་བཛྲ་ས་མཱ་ཛ༔ ཞེས་རྡོ་རྗེ་བསྡུ་པའི་ཕྱག་རྒྱ་དང་། དེ་ནས་ལག་པ་གཉིས་ཀྱི་མཐེ་བོང་
གུང་མོའི་རྩ་བར་གཞག མཛུབ་མོས་གུང་མོའི་རྒྱབ་ནས་བཀབ་པ་དབྱུ་གུ་རྩེ་གསུམ་པའི་ཕྱག་རྒྱ་རྣ་བའི་དྲུང་དུ་གཡབ་ཅིང་། ཚུར་སྤྱོན་ཚུར་སྤྱོན་འབྱུང་པོ་ཆེ། །མེ་ལྷའི་
རྒྱལ་པོ་དྲང་སྲོང་མཆོག །སྲེག་བླུགས་ཞལ་ཟས་བཞེས་སླད་དུ། །འདི་ཉིད་དུ་ནི་བཞུགས་སུ་གསོལ། །ཨོཾ་ཨག་ཡེ་མཧཱ་ཏེ་ཛ སརྦ་ཀརྨ་པྲ་སཱ་དྷ་
ཀ མཧཱ་བྷཱ་ཏ་དེ་ཝ་རྀ་ཥི་དཱི་ཛ་ས་ཏ་མ། གྲྀ་ཧཱི་ཏཱ་ཨ་ཧུ་ཏི་ཨཱ་ཧ་ར་ཨསྨིན་སནྣི་ཧི་ཏོ་བྷ་ཝ་ཞེས་སམ། ཨོཾ་ཨགྣ་ཡེ་ཨེ་ཧྱེ་ཧི་ཞེས་པས་སྤྱན་དྲངས། ཨོཾ་
པདྨ་ཀ་མ་ལཱ་ཡ་སྟྭཾ་ཞེས་བརྗོད་ལ་པདྨའི་གདན་ལ་བཞུགས་པར་བསམ། ཨོཾ་ཨརྒྷཾ་ཨཱ༔ ཧཱུྃ། ཨོཾ་པཱ་ཏྱཾ་ཨཱཿ ཧཱུྃ། ཞེས་ཕྱག་རྒྱ་དང་བཅས་ཆུ་གཉིས་དབུལ། དེ་ནས་རྡོ་རྗེ་

སྤོས་དང་བཅས་པས་དྲིལ་བུ་བཟུང་ལ། ཨོཾ་བཛྲ་ཨ་ན་ལ་མཧཱ་བྷཱུ་ཏ་ཛཱ་ལ་ཡ་སརྦ་བྷ་སྨིཾ་ཀུ་རུ་སརྦ་དུཥྚཱ་ན་ཧཱུཾ་ཕཊ་དྲྀ་ཤྱ་ཛ༔ ཧཱུྃ་བཾ་ཧོ༔ ས་མ་ཡ་སྟྭཾ་ཞེས་བརྗོད་པའི་
མཐར། ཛཿ ཧཱུྃ་བཾ་ཧོ༔ ཞེས་བརྗོད་ནས་ཐབ་དབུས་ཀྱི་དམ་ཚིག་པ་ལ་བསྟིམ། སླར་ཡང་རང་གི་སྙིང་གའི་ས་བོན་ལས་འོད་ཟེར་འཕྲོས་པས་དབང་གི་ལྷ་
རིགས་ལྔ་འཁོར་དང་བཅས་པ་ཨོཾ་བཛྲ་ས་མཱ་ཛ༔ ཞེས་དང་རྡོ་རྗེ་བསྡུ་བའི་ཕྱག་རྒྱས་དབང་ལྷ་སྤྱན་དྲངས་ལ། དེ་བཞིན་གཤེགས་པ་ཐམས་ཅད་ཀྱིས་འདི་ལ་
མངོན་པར་དབང་བསྐུར་བ་སྩལ་དུ་གསོལ། ཞེས་གསོལ་བ་བཏབ་པས། དེ་བཞིན་གཤེགས་པ་རྣམས་ཀྱིས་བུམ་པའི་ཆུས་སྤྱི་བོ་ནས་དབང་བསྐུར
བས་སྐུ་གང་། དྲི་མ་དག ཆུ་ལྷག་མ་ཡར་ལུད་པ་ལས་རྣམ་པར་སྣང་མཛད་ཀྱིས་དབུར་བརྒྱན་པར་བསམ། དེ་ནས། ཨོཾ་ཨགྣ་ཡེ་ས་པ་རི་ཝཱ་ར་ཞེས་

༄༅།།པའི་མཚན་སྔགས་རེ་རེ་འགོར་སྦྱར་བའི་པུཥྤེ་སོགས་ཀྱིས་ཉེར་སྤྱོད་ལྔ། ཤབྡ་དང་གཎེ་ར་ཎི་ཏ་རོལ་མོ་དང་བཅས་པས་མཆོད། མཚན་
སྔགས་ཀྱི་མཐར་ཨོཾ་ཨཱཿ ཧཱུྃ་ཞེས་བཏགས་པས་ནང་མཆོད་དང་། རྡོ་རྗེ་དྲིལ་བུ་འཛིན་པས། འཇིག་རྟེན་དབང་ཕྱུག་ཚངས་དབང་མགོན་གྱི་སྲས། །མེ་ལྷའི་རྒྱལ་པོ་
ཌཱ་ཀིས་དབང་བསྐུར་བ། །ཤེས་རབ་མཆོག་གིས་ཉོན་མོངས་ཐམས་ཅད་སྲེག །འཇིགས་བྱེད་མེ་ལྷ་ཉིད་ལ་རྣམ་པར་འདུད། །ཅེས་པས་བསྟོད། དེ་ནས་
ཀུ་ཤའི་ཆུན་པོ་བརྒྱད་བསང་སྦྱངས། སྟོང་པའི་ངང་ལས་ཧཱུྃ་ལས་བྱུང་བའི་ཀུ་ཤ་སྔོ་ལྗང་རྩ་བ་དང་རྩེ་མོ་མ་ཉམས་པ་དྭངས་ཤིང་ཐོགས་པ་མེད་པ་ཐབ་དང་ཡོ་
བྱད་རྣམས་ཀྱི་འབགས་པ་དང་མ་དག་པ་ཐམས་ཅད་སེལ་བའི་ནུས་པ་དང་ལྡན་པར་གྱུར་པར་བསམས་ཏེ། ཨོཾ། ཀུཤ་འདི་ནི་བཟང་ཞིང་དགེ །ས་

ལས་སྐྱེས་པའི་སྙིང་པོ་མཆོག །ཚངས་པ་ཡི་ནི་དག་བྱེད་ཡིན། །དཀོན་མཆོག་གསུམ་གྱི་དག་བྱེད་དེ། །དེས་བདག་ལ་གེགས་མེད་ཅིང་ཞི་བར་
མཛོད་ཅིག །ཨོཾ་བཛྲ་སཏཱ་ཨ། ཞེས་བརྗོད་དེ་ཐབ་ཀྱི་མདུན་ནས་གཡས་སྐོར་གྱི་རིམ་པས་ཕྱོགས་མཚམས་བརྒྱད་དུ་རྩེ་མོ་གཡས་སྐོར་དུ་དགྲམ་མོ། །དེ་ནས་གཟར་བུ་གཉིས་
བྱང་ཆུབ་མཆོག་གི་ཕྱག་རྒྱས་བཟུང་སྟེ། མེ་ལྷའི་ཞལ་ཅུང་ཟད་གདངས་པའི་ལྗགས་ཧཱུྃ་ལས་རྡོ་རྗེ་ཧཱུྃ་གིས་མཚན་པ་ལ་རཾ་དང་། དགང་བླུགས་ཀྱི་གཟར་བུའི་
ཁ་ལའང་རཾ་གྱིས་མཚན་པར་བསམས་ཏེ། ཨོཾ་ཨགྣ་ཡེ་སྭཱ་ཧཱ། ཞེས་ལན་བདུན་བརྗོད་ཅིང་མར་བླུགས་གཟར་བདུན་གྱིས་དགང་གཟར་བཀང་ལ་མཐར། ཨོཾ་ཨག་ཡེ་
ཨཱ་དཱི་བྱཱ་དཱི་བྱ་མཧཱཤྲཱི་ཡེ་ཧ་བྱ་ཀ་བྱ་བ་ཧ་ནཱ་ཡ་སྭཱ་ཧཱ། ཞེས་བརྗོད་དེ་གཟར་བུ་གཉིས་ཁ་སྦྱར་ལ་མེ་ལྷའི་ཞལ་དུ་ཕུལ་བར་བསམ། དེ་ལྟ་བུ་ལན་གསུམ་གྱིས་བྱོན་ཟན་ཕུལ་ལ

༄༅། །བར་དེར་མེ་པྲ་བརྟགས་ཏེ་ངན་ན་ཧཱུྃ་ཞེས་བརྗོད་ཅིང་བསང་ཆུས་ཕྱོགས་ཀུན་ཏུ་གཏོར་ཏེ་བགེགས་བསལ་ལོ། །དེ་ནས་ཨོཾ་བཛྲ་པུཥྤེ་ཨཱཿ ཧཱུྃ
སོགས་ཉེར་སྤྱོད་ལྔས་མཆོད་ལ་བསྲེག་རྫས་རྣམས་རིམ་བཞིན་འབུལ་དགོས་པས། ཐོག་མར་རྫས་རྣམས་ལག་པ་གཡོན་པས་བཟུང་ལ། གཡས་པའི་མཐེབ་སྲིན་གྱིས་སྟེང་ནས་བླང་
བསྐོར་ཏེ་མཆོག་སྦྱིན་གྱི་ཕྱག་རྒྱས་དབུལ། དེ་ཡང་ཡམ་ཤིང་བྱང་ཆུབ་ཀྱི་ཤིང་དུ་མོས་ཏེ། ཨོཾ་ཨག་ཡེ་ལྷ་སྔགས་སྭཱ་ཧཱ། ཨོཾ་བོ་དྷི་རྫས་སྔགས་བྲྀཀྵཱ་ཡ་བདག་
གིས་ལས་སྔགས་ཚེ་ཐོག་མ་མེད་པ་ནས་བསགས་པའི་སྡིག་པ་དང་སྒྲིབ་པ་བག་ཆགས་དང་བཅས་པ་ཐམས་ཅད་དང་། གསང་སྔགས་ཀྱི་ལྷག་ཆད་ལ་
སོགས་པའི་ཉེས་པ་ཐམས་ཅད་ཤཱནྟིཾ་ཀུ་རུ་སྭཱ་ཧཱ། ཞེས་པས་ཚར་གཅིག་དང་། ཨོཾ་བོ་དྷི་བྲྀཀྵཱ་ཡ་སྭཱ་ཧཱ་ལན་ལྔ། ཡང་ལྷ་སྔགས་རྫས་སྔགས། ལས་སྔགས་སྤེལ་བ་

ཚར་གཅིག་བཅས་ཁྱོན་བདུན་ནམ། ཉེར་གཅིག་སོགས་འབུལ་ནའང་དེས་རིགས་འགྲེ། སྤེལ་ཚིག་སྐབས་སྦྱིན་བདག་གི་དོན་དུ་ཡིན་ན། སྦྱིན་པའི་བདག་པོའི་འགལ་རྐྱེན་
བར་ཆད་མི་མཐུན་པའི་ཕྱོགས་ཐམས་ཅད་ཤཱནྟིཀུ་རུ་སྭཱ་ཧཱ་ཞེས་སྦྱར་ལ་བྱའོ། །དེ་བཞིན་དུ་འོག་མ་རྣམས་ལ་ཡང་དེའི་རིགས་པས་ཤེས་པར་བྱས་ལ། ཨོཾ་ཨགྣ་ཡེ་སྭཱ་
ཧཱ་ཞེས་པས་མར་དང་། ཨོཾ་སརྦ་པཱ་པཾ་ད་ཧ་ན་བཛྫཱ་ཡ་སྭཱ་ཧཱ་ཞེས་པས་ཏིལ་ལམ་ཡུངས་ཀར་དང་། ཨོཾ་སརྦ་སཾ་པ་དེ་སྭཱ་ཧཱས་ཞོ་དང་སྦྱར་བའི་ཟས་མཆོག ༀ་བཛྲ་བི་
ཛཱ་ཡ་སྭཱ་ཧཱས་འབྲས་སོ་དང་། ཨོཾ་བཛྲ་པུཥྚ་ཡ་སྭཱ་ཧཱས་འབྲས་དང་། ༀ་མཧཱ་བེ་གཱ་ཡ་སྭཱ་ཧཱས་ནས་དང་། ཨོཾ་བཛྲ་གྷསྨ་རཱ་ཡ་སྭཱ་ཧཱས་གྲོ་དང་། ༀ་མཧཱ་བ་ལཱ་
ཡ་སྭཱ་ཧཱས་སྲན་མ་དང་། ཨོཾ་བཛྲ་ཨཱ་ཡུ་ཥེ་སྭཱ་ཧཱས་དཱུཪྺ་དང་། ཨོཾ་ཨ་པྲ་ཏི་ཧ་ཏ་བཛྲ་ཡ་སྭཱ་ཧཱས་ཀུ་ཤ་རྣམས་ཕུལ་ལ། སྡེ་ཚན་རེ་རེའི་གོང་འོག་ཏུ་ལྷ་སྔགས། རྫས

༄༅། །སྔགས། ལས་སྔགས་སོགས་སྦྱོར་ཚུལ་ཤེས་པར་བྱའོ། །དེ་ལྟར་མེ་ལྷ་ལ་བསྲེག་རྫས་ཇི་ཙམ་འབྱོར་པ་ཕུལ་བའི་མཐར་གོང་ལྟར་མཆོད་བསྟོད་
བྱས་ལ། ཡང་གོང་བཞིན་ཨོཾ་ཨརྒྷཾ་སོགས་ཀྱིས་ཆུ་གཉིས་དབུལ། མར་བླུགས་གཟར་གང་ཐབ་ཏུ་བླུགས་ཏེ། ཨོཾ་བཛྲ་ཛྭ་ལ་རྃ་ཞེས་བརྗོད་ལ། མེ་ལྷ་འབར་བའི་རྣམ་
པར་གྱུར་པར་བསམ་མོ། །དྲུག་པ་འདས་པའི་མེ་ལྷ་མཆོད་པ་ནི། མེ་འབར་བའི་དབུས་སུ་དྲི་མ་མེད་པའི་ཧཱུྃ་ཡིག་ཡོངས་སུ་གྱུར་པ་ལས་ཞེས་པ་ནས། ཡེ་ཤེས་
ཀྱི་མེ་རབ་ཏུ་འབར་བའི་དབུས་ན་བཞུགས་པའི་བར་སྒྲུབ་ཐབས་བཞིན་ལ། རང་ཉིད་ཅེས་པའི་ཚིག་དོར། སྐུ་ལས་མདངས་དང་། འོད་ཟེར་དཀར་པོ་འཕྲོ་
བ༑ དེའི་དཔྲལ་བར་ཨོཾ་སོགས་ནས། ས་མཱ་ཛཿ ཞེས་པའི་བར་ཡང་སྒྲུབ་ཐབས་བཞིན་ལ། བཛྲ་ས་མཱ་ཛཿ འི་སྐབས་རྡོ་རྗེ་བསྡུ་བའི་ཕྱག་རྒྱ་བྱ། སྤོས་དང་བཅས་པའི་རྡོར་

དྲིལ་འཛིན་པས། དམིགས་མེད་མཁའ་ལྟར་དག་ཅིང་ཁྱབ་པ་ཡི། །ཆོས་སྐུ་ནམ་མཁའ་ལྟ་བུར་དབྱེར་མེད་ཀྱང་། །ཐབས་དང་ཤེས་རབ་གཟུགས་
བརྙན་སྐུར་སྟོན་པའི། །བཅོམ་ལྡན་འཁོར་བཅས་འདིར་ནི་གཤེགས་སུ་གསོལ། །ཞེས་སམ། མ་ལུས་སེམས་ཅན་ཀུན་གྱི་མགོན་གྱུར་ཅིང་། །ཞེས་
སོགས་སྤྱི་ལྟར་གྱི་མཐར། ཨོཾ་བྷཱུ་ཏ་ཌཱ་མ་ར་ས་པ་རི་ཝཱ་ར་ཨེ་ཧྱེ་ཧི། ཞེས་བརྗོད་ལ་སྤྱན་དྲངས། ཨོཾ་བྷཱུ་ཏ་ཌཱ་མ་ར་ས་པ་རི་ཝཱ་ར་ཨརྒྷཾ་སོགས་ཀྱིས་མཆོད། ཛཿ
ཧཱུྃ་བཾ་ཧོཿ ས་གཉིས་སུ་མེད་པར་བསྟིམ། སླར་ཡང་ཐུགས་ཀའི་ཧཱུྃ་ལས་སོགས་དབང་ལྷ་སྤྱན་འདྲེན་སྒྲུབ་ཐབས་བཞིན་ལས། བདག་ལ་མངོན་པར་དབང་བསྐུར་བ་
ཞེས་པར་འདི་ལ་ཞེས་བསྒྱུར་ནས། ཆུའི་ལྷག་མ་ཡར་ལུད་པ་ལས་རྣམ་པར་སྣང་མཛད་ཀྱིས་དབུར་བརྒྱན་པར་བསམ། ལྷ་དེ་ཉིད་འཛུམ་ཞིང་ཞི་བ་

༄༅། །དང་། འོད་ཟེར་དཀར་པོ་འཕྲོ་བ་དང་སྡུད་པའི་སྒོ་ནས་བདག་དང་སེམས་ཅན་ཐམས་ཅད་ཀྱི་སྡིག་སྒྲིབ་ཐམས་ཅད་ཞི་བའི་
ལས་མཛད་པར་བསམས་ལ། སླར་ཡང་ཧཱུྃ་ཞེས་བརྗོད་ཅིང་ཐབ་དང་ཡོ་བྱད་ཐམས་ཅད་ལ་བསང་ཆུས་གཏོར་ཏེ་མི་གཙང་བ་དང་། ཉེས་པ་ཐམས་ཅད་དག་པར་བསམ་མོ། །དེ་
ནས་གཟར་བུ་གཉིས་བླངས་ཏེ་ལྷའི་ཞལ་ཅུང་ཟད་གདངས་པར་བསམ་པ་སོགས་སྔར་ལྟར་གསལ་བཏབ་སྟེ། ཧཱུྃ་བཛྲ་ཕཊ་ཅེས་ཚར་ཁ་ཤས་བརྗོད། དེ་ནས་ཨོཾ་ཨག་ཡེ་སྭཱ་
ཧཱ་ཞེས་པ་ལན་བདུན་གྱིས་བླུགས་གཟར་གྱིས་མར་བླུགས་པས་དགང་གཟར་བཀང་ལ་མཐར། ཨོཾ་ཨགྷ་ཡེ་ཨཱ་དཱི་བྱཱ་དཱི་བྱ་ཞེས་སོགས་ཀྱི་མཐར། བདག་གིས་ཚེ་འཁོར་
བ་ཐོག་མ་མེད་པ་ནས་བསགས་པའི་ཞེས་སོགས་སྤེལ་ཚིག་གོང་ལྟར་བརྗོད་དེ་གཟར་བུ་གཉིས་ཁ་སྦྱར་ལ་ལྷའི་ཞལ་དུ་ཕུལ་བར་བསམ། དེ་ལྟ་བུ་གསུམ་ལ་སོགས་པས་བྱོན་

སྐྱེམས་ཕུལ་ལ། དེ་ནས་ཨོཾ་བྷཱུ་ཏ་ཌཱ་མ་ར་ས་པ་རི་ཝཱ་ར་ཨརྒྷཾ་སོགས་མཚན་སྔགས་རེ་རེ་བཞིན་སྦྱར་བའི་ཉེར་སྤྱོད་རོལ་མོ་བཅས་ཀྱིས་མཆོད། མཚན་སྔགས་སྔོན་འགྲོའི་ཨོཾ་
ཨཱཿ ཧཱུྃ་གིས་ནང་མཆོད་དབུལ། དཔལ་ཆེན་ནམ་མཁའི་སོགས་དང་། ལྕང་ལོ་ཅན་གྱི་གནས་མཆོག་དམ་པ་ནས། །གསང་སྔགས་རིག་སྔགས་ཀུན་གྱི་
བདག་པོ་ཆེ། །ལོག་འདྲེན་བགེགས་ཀྱི་ཚོགས་རྣམས་འདུལ་མཛད་པའི། །མཐུ་ཆེན་རྡོ་རྗེ་བསྣམས་ལ་ཕྱག་འཚལ་ལོ། །ཞེས་པས་བསྟོད། དེ་ནས་ཡམ་
ཤིང་སྔར་བཞིན་བཟུང་སྟེ། ཧཱུྃ་བཛྲ་ལྷ་སྔགས་ཕཊ་ཚར་གསུམ་ཙམ་དང་། ཨོཾ་བོ་དྷི་རྫས་སྔགས་བྲྀཀྵཱ་ཡ་བདག་གིས་ལས་སྔགས། སོགས་གོང་བཞིན་དང་བཅས་ཏེ་ཚར་
གཅིག་དང་། དེ་ནས་ཨོཾ་བོ་དྷི་བྲྀཀྵཱ་ཡ་སྭཱ་ཧཱ་རྐྱང་པས་ཇི་ཙམ་འོས་པ་ཕུལ་བའི་མཐར། སླར་ཡང་ཧཱུྃ་བཛྲ་ཕཊ། ཨོཾ་བོ་དྷི་བྲྀཀྵཱ་ཡ་བདག་གིས་སོགས་ཚར་གཅིག་

༄༅། །དབུལ། དེ་བཞིན་དུ་རྫས་གཞན་མ་རྣམས་ལ་ཡང་རིགས་འགྲེས་ཏེ་ཤེས་པར་བྱ་ཞིང་། གྲངས་ནི་བརྒྱ་རྩ་ལ་སོགས་པ་དབུལ་ཞིང་སྒྲུབ་གཡོག་གིས་
གྲངས་བཟུང་ལ། བསྙེན་པ་ཁ་གསོ་བ་ལ་སོགས་པའི་དུས་སུ་ནུབ་རེ་ལ་ཁྱད་པར་གྱི་རྫས་ཏིལ་སྟོང་ཕྲག་ལྔའམ་ཁྲི་ལ་སོགས་པ་ཅི་ཙམ་ནུས་པ་དབུལ་ཞིང་། སྔགས་ནི་ལས་རྒྱས་པ་གཙོ་
བོར་བྱེད་ན་རྫས་སྔགས་སརྦ་པཱ་པཾ་ད་ཧ་ན་དང་། བསྙེན་པའི་ཁ་སྐོང་དང་མཆོག་སྒྲུབ་པ་གཙོ་བོར་བྱེད་ན་ལྷ་སྔགས་ལ་གྲངས་གཟུང་ཞིང་མཚམས་སུ་སྤེལ་ཚིག་སྦྱར། གཞན་ཡང་
གདོན་བགེགས་ཞི་བ་ཙམ་གྱི་ཆེད་ཡིན་ན་ཏིལ་གྱི་ཚབ་ཡུངས་ཀར་གྱིས་བྱ་ཞིང་། སྔགས་སརྦ་པཱ་པཾ་གྱི་ཚབ་ཏུ། བགེགས་ཞི་བ་ལ། ཨོཾ་སརྦ་བིགྷཱན་ད་ཧ་ན་བཛྲ་ཡ་སྭཱ་ཧཱ།
ཞེས་སྦྱར། དེས་མཚོན་ཏེ། གདོན་ལ་སརྦ་དུཥྚཱན་ད་ཧ་སོགས། ནད་ལ་སརྦ་རོ་ག རིམས་ལ་སརྦ་ཛྭ་ར། ཉེ་བར་འཚེ་བ་ལ་སརྦ་ཨུ་པ་དྲ་བྱ། དུས་མ་ཡིན་པར་འཆི་

བ་ལ་སརྦ་ཨ་ཀཱ་ལ་མྲྀ་ཏྱུ། རྨི་ལམ་ངན་པ་ལ་སརྦ་དུཪྶོཔྣ། ལྟས་ངན་པ་ལ་སརྦ་དུརྨི་ཏ། རྣམ་པར་གཡེང་བ་ལ་སརྦ་ཙིཏྟ་ཀུ་ལ་ཞེས་པ་ལྟ་བུར་བསྒྱུར་ཞིང་། སྤེལ་
ཚིག་བོད་སྐད་ཀྱང་བརྗོད། སྐབས་སྐབས་སུ་ཡམ་ཤིང་དང་མར་ཅི་འབྱོར་པ་དབུལ། སྒྲུབ་གཡོག་གཅིག་གིས་མེ་རྒྱུན་མ་ཆད་ཙམ་གྱི་བུད་ཤིང་ཡང་གཞུག་གོ །དེ་ཡང་ཡམ་ཤིང་ནི་
མེ་འོད་འབར་བ་ལ། ཞུ་བའི་རྫས་རྣམས་ནི་ལྷའི་ཞལ་དུ། གོང་བུའི་རྫས་རྣམས་ནི་ཕྱག་ཏུ། ཀུཤ་ནི་དབུའི་གཙུག་ཏོར་ལ་ཕུལ་བར་བསམ་མོ། །བསྲེག་རྫས་རྣམས་རྫོགས་པ་
དང་༑ གོང་བྱོན་སྐྱེམས་ཀྱི་སྐབས་སུ་བཤད་པ་ལྟར་མར་དགང་གཟར་གསུམ་དབུལ། མཆོད་པ་རྣམས་ཁ་གསོས་ལ་བྱིན་གྱིས་བརླབས་ཏེ། ཕྱི་མཆོད་རྣམས། དྲི་མེད་ཡིད་དུ་
འོང་བ་ཡི། །ལྷ་རྫས་དམ་པའི་མཆོད་ཡོན་འདི། །ཞེས་དང་། ཞབས་བསིལ་འདི་ཟེར་ནས་འདོན་པ་བསྒྱུར་བ་མ་གཏོགས་གཞན་ཀྱི་རྡོར་བཞིན་བྱ་བའམ། འཇིག་

༄༅། རྟེན་ཁམས་ནི་དཔག་མེད་ན། །མཆོད་ཡོན་ཇི་སྙེད་ཡོད་པ་རྣམས། །བཅོམ་ལྡན་འཁོར་དང་བཅས་ལ་འབུལ། །བཞེས་
ནས་ལས་ཀྱི་དངོས་གྲུབ་སྩོལ། །ཨོཾ་བྷཱུ་ཏ་ཌཱ་མ་ར་ས་པ་རི་ཝཱ་ར་ཨརྒྷཾ་པྲ་ཏཱིཙྪ་སྭཱ་ཧཱ། དེ་བཞིན་དུ། རོལ་མོ་དང་། ཤབྡའི་བར་སྦྱར་བས་མཆོད། བསྡུ་ན་སྔགས་
མཆོད་རྐྱང་པས་ཀྱང་རུང་ལ། གོང་བཞིན་ནང་མཆོད་དང་བསྟོད་པ་བཅས་པའང་བྱའོ། །དེ་ནས་གཏོར་མ་དང་པོ་ལ་ཆབ་ཀྱིས་བྲན་ཏེ། ཨ་མྲྀ་ཏས་བསང་། སྭ་བྷཱ་ཝས་
སྦྱངས། སྟོང་པའི་ངང་ལས་ཨ་ལས་ཡེ་ཤེས་ཀྱི་ཀ་པཱ་ལ་ཡངས་ཤིང་རྒྱ་ཆེ་བའི་ནང་དུ་གཏོར་མ་ཤ་ལྔ་བདུད་རྩི་ལྔ་ཡེ་ཤེས་ལྔ་རྣམས་ཞུ་བ་ལས་བྱུང་བའི་
ཡེ་ཤེས་ཀྱི་བདུད་རྩིའི་རྒྱ་མཚོ་ཆེན་པོར་གྱུར། ཨོཾ་ཨཱཿ ཧཱུྃ་ཧ་ཧོ་ཧྲཱིཿ ལན་གསུམ་གྱིས་བྱིན་གྱིས་བརླབས་ལ། མཚན་སྔགས་སྔོན་དུ་འགྲོ་བའི་ཨ་ཀཱ་རོ་བཏགས་པ་

ལན་གསུམ་སོགས་ཀྱིས་དབུལ། མཚན་སྔགས་སྔོན་འགྲོའི་ཕྱི་ནང་གི་མཆོད་པ། བསྟོད་པ་བཅས་ཀྱི་མཐར། མཆོད་སྦྱིན་གཏོར་མ་འདི་བཞེས་ལ་སོགས་ནས། ཡིད་ལ་
འདོད་པ་ཀུན་འགྲུབ་ཤོག་གི་བར་བྱ། མཐར་ཐལ་མོ་སྦྱར་ལ། མགོན་པོ་ཐུགས་རྗེ་ཆེན་པོ་དང་ལྡན་པ་ཁྱེད་རྣམས་ཀྱིས་བདག་གི་རྒྱུད་བྱིན་གྱིས་བརླབ་ཏུ་
གསོལ༑ བདག་གིས་ཚེ་འཁོར་བ་ཐོག་མ་མེད་པ་ནས་བསགས་པའི་སྡིག་སྒྲིབ་ཐམས་ཅད་བྱང་ཞིང་དག་པར་མཛད་དུ་གསོལ། ཞེས་སོགས་རང་གི་ཡིད་
ལ་འདོད་པའི་དོན་གསོལ་བ་གདབ། ཡི་གེ་བརྒྱ་པ་ཅི་ནུས་བཟླས་པའི་མཐར། མ་འབྱོར་པ་དང་ཉམས་པ་དང་ཞེས་སོགས་དང་། བདག་ཅག་ལས་དང་པོ་པའི་རྟེན་གྱི་
གང་ཟག་ཏུ་གྱུར་པས་སེམས་སྒྲིབ་པ་དང་ལྡན་པའི་དབང་གིས་ཏིང་ངེ་འཛིན་མི་གསལ་བ་དང་། བྱིང་བ་དང་རྒོད་པའི་དབང་གིས་ཆོ་ག་ལྷག་ཆད་དུ་

༄༅། །གྱུར་པ་ཐམས་ཅད་བཟོད་པར་མཛད་དུ་གསོལ། ཨོཾ་ཁྱེད་ཀྱིས་སེམས་ཅན་དོན་ཀུན་མཛད་ཅེས་སོགས་ཀྱི་རྗེས་ལ་གྲུབ་ན་གུར་
ནས་བཤད་པའི་ཡི་གེ་བརྒྱ་པ་བཟླས་ཏེ་མཐར། ཨོཾ་ཨཱཿ ཧཱུྃ་བཛྲ་མུ ཞེས་དང་། མཐེབ་སྲིན་གྱི་སེ་གོལ་གྱི་སྒྲས། ཡེ་ཤེས་པ་རང་བཞིན་གྱི་གནས་སུ་གཤེགས་པར་
བསམ༑ སྲིན་ལག་གིས་ཐབ་ཀྱི་དབུས་ནས་ཐལ་བ་ཅུང་ཟད་བླངས་ལ་དཔྲ་སྐུས་ཏེ། དམ་ཚིག་པ་རང་ལ་ཐིམ་པར་བསམ་མོ། །གསུམ་པ་རྗེས་ལ། མེ་ལྷ་ལྷག་མས་
མཚོད ་དང་གཏོར་མ་གཏོང་། །འདོད་དོན་ཞུསལ་གཤེགས་གསོལ་ལྷག་ཆད་བསྐང༌། །ལས་ཀྱི་རྗེས་བསྡུ་བ་སྟེ་དྲུག་ཡིན་ནོ། །ཞེས་པ་ལྟར་ལས་དང་པོ་མེ་ལྷ་ལྷག་མས་མཆོད་པ་
ནི༑ ཐབ་ཁུང་དུ་མར་བླུགས་གཟར་གང་དགང་གཟར་ལ་རེག་པ་དང་བཅས་པས་བླུགས་ལ། ཨོཾ་བཛྲ་ཛྭ་ལ་རྃ་ཞེས་བརྗོད་དེ། མེ་ལྷ་ཞལ་ཕྱག་གི་རྣམ་པ་ཅན་དུ་གྱུར་པར་

བསམས་ལ་བསྲེག་རྫས་རྣམས་ཀྱི་ལྷག་མ་བདུན་ནམ་བཅུ་གཅིག་ལ་སོགས་པ་ཅི་འབྱོར་ཕུལ་མཐར། བྱོན་ཟན་གྱི་སྐབས་ལྟར་མར་དགང་བླུགས་གསུམ་གང་བའི་སྦྱིན་སྲེག་ཏུ་
དབུལ༑ ཡོན་བདག་ལ་སོགས་པའི་དོན་དུ་བྱེད་པའི་ཚེ། སྤྲོ་ཞིང་ནུས་ན། དེའི་ལག་པ་གཡོན་པའི་མཐེ་བོང་དགང་གཟར་དང་ལྷན་ཅིག་ཏུ་བཟུང་ལ་གང་བའི་སྦྱིན་སྲེག་ཕུལ་བའི་
མཐར༑ བདག་གམ་ཡོན་བདག་ཆེ་གེ་མོ་ཞེས་བགྱི་བའི་ནད་དང་། གདོན་དང་། བཀྲ་མི་ཤིས་པ་དང་། བྱུར་དང་། སྐལ་བ་ངན་པ་ཐམས་ཅད་ཤཱནྟིཾ་
ཀུ་རུ་སྭཱཧཱ་ཞེས་བདུན་ཚན་གསུམ་པོ་རེ་རེའི་མཐར་བྱ་བར་ཡང་གསུངས་སོ། །གཉིས་པ་ནི། གཏོར་མ་གཉིས་པ་དེ་ཉིད་ལ་ཆབ་ཀྱིས་བྲན་ཏེ། བསང་སྦྱངས། སྟོང་པའི་ངང་
ལས་རིན་པོ་ཆེ་ལས་གྲུབ་པའི་སྣོད་ཡངས་ཤིང་རྒྱ་ཆེ་བའི་ནང་དུ་གཏོར་མ་ཁ་དོག་དྲི་རོ་ནུས་པ་ཕུན་སུམ་ཚོགས་པ་བདུད་རྩིའི་རྒྱ་མཚོ་ཆེན་པོར་

༄༅། །གྱུར། ཨོཾ་ཨཱཿ ཧཱུྃ་ལན་གསུམ་ལ་སོགས་པས་བྱིན་གྱིས་བརླབ། ལག་པ་གཉིས་མཆོག་སྦྱིན་གྱི་ཕྱག་རྒྱ་བྱས་ཏེ། ཨོཾ་ཨགྷ་ཡེ་ས་པ་རི་
ཝཱ་ར་ཨོཾ་ཨ་ཀཱ་རོ་མུ་ཁཾ་ཞེས་སོགས་གསུམ་མམ་ལྔས་ཕུལ་ལ། མཐར་མཚན་སྔགས་སྔོན་འགྲོའི་ཕྱི་ནང་གི་མཆོད་པ་དང་། འཇིག་རྟེན་དབང་ཕྱུག་སོགས་ཀྱི་མཐར་སྤྲོ་
ན༑ ཚངས་པ་འཇིག་རྟེན་མགོན་གྱི་སྲས། །མེ་ལྷའི་རྒྱལ་པོ་དྲང་སྲོང་མཆོག །འབྱུང་པོ་ཡོངས་སུ་བསྐྱབ་པའི་ཕྱིར། །ཐུགས་རྗེའི་དབང་གིས་སྐུར་
སྤྲུལ་པ། །རིག་སྔགས་གྲུབ་པའི་དྲང་སྲོང་ཚུལ། །ཉོན་མོངས་སྲེག་པའི་ཤེས་རབ་འོད། །བསྐལ་པའི་མེ་ལྟར་གཟི་བརྗིད་འབར། །མངོན་ཤེས་རྫུ་
འཕྲུལ་ཞབས་དང་ལྡན། །ཐབས་ཀྱིས་སྤྲུལ་པའི་ཐེག་པ་ཆིབས། །རིག་སྔགས་གསུང་ཞིང་བགྲང་ཕྲེང་འཛིན། །བདུད་རྩིའི་བཅུད་ལྡན་གནྡྷེ་

བསྣམས། །ཆོས་ཀྱི་བདུད་རྩི་ཡོངས་ལ་བསིལ། །ཉེས་པའི་སྐྱོན་བྲལ་ཚངས་པར་སྤྱོད། །འཇིག་རྟེན་གནས་ཀྱང་མྱ་ངན་འདས། །ཞི་བ་བརྙེས་ཀྱང་
ཐུགས་རྗེ་ཆེ། །དེ་བས་བསྟོད་དེ་ཕྱག་ཀྱང་འཚལ། །ཞེས་པས་བསྟོད། གསུམ་པ་ནི། དྲང་སྲོང་ཆེན་པོ་འཁོར་དང་བཅས་པ་ཁྱེད་རྣམས་ཀྱིས་བདག་གིས་
ཚེ་འཁོར་བ་ཐོག་མ་མེད་པ་ནས་བསགས་པའི་ཞེས་སོགས་འདོད་དོན་གསོལ་བ་གོང་ལྟར་བྱའོ། །བཞི་པ་དང་ལྔ་པ་གོ་རིམ་ཅུང་ཟད་ཁ་བསྒྱུར་ཏེ། ཡི་གེ་བརྒྱ་པ་ལན་གསུམ་
གྱིས་ལྷག་ཆད་ཁ་བསྐངས་ལ། ཨོཾ་ཨརྒྷཾ་ཨཱཿ ཧཱུྃ། ཨོཾ་པཱ་དྱཾ་ཨཱཿ ཧཱུྃ་གིས་མཆོད་ཡོན་དང་ཞབས་བསིལ་དབུལ། བདག་གི་དོན་དང་གཞན་གྱི་དོན། །བྱིན་ཟ་
ཁྱོད་ཀྱིས་བསྒྲུབས་ཀྱི་གཤེགས། །ཇི་བཞིན་དུས་སུ་སླར་གཤེགས་ཏེ། །བདག་གི་དངོས་གྲུབ་ཐམས་ཅད་སྒྲུབ། །ཨོཾ་ཨགྣ་ཡེ་གཙྪ་ཞེས་དང་། དབྱུ་གུ་

༄༅། །རྩེ་གསུམ་པའི་ཕྱག་རྒྱ་ཕྱིར་བསྐྱེད་དེ། མེ་ལྷ་རང་བཞིན་གྱི་གནས་སུ་གཤེགས། དམ་ཚིག་པ་རང་ལ་ཐིམ་པར་བསམ་མོ། །དེ་
ནས་རང་གི་དཔྲལ་བར་ཨོཾ་སོགས་གནས་གསུམ་བསྲུངས་ཏེ་བསྔོ་བ་སྨོན་ལམ་དང་བཀྲ་ཤིས་ཅི་ཤེས་བྱའོ། །དྲུག་པ་ནི། མཆོག་གི་དངོས་གྲུབ་སྒྲུབ་པ་ཡིན་ན་མེ་མ་ཤིའི་བར་དུ་མི་
བསྒུལ། ཤི་བ་དང་གཞན་རེག་ཏུ་མི་གཞུག་པར་རང་གིས་ཕྱགས་ལ་གནས་དབེན་པར་བསྐྱལ། ཐུན་མོང་གི་དངོས་གྲུབ་ཙམ་ལ་འཕྲལ་དུ་ཕྱགས་ལ་ཐབ་ཀྱི་ཤུལ་དང་། ཉེ་འཁོར་
ཐམས་ཅད་དྲི་ཞིམ་པོའི་ཆུས་བྱུགས་ཏེ་མེ་ཏོག་ལ་སོགས་པ་གཏོར་ལ་བཀྲ་ཤིས་པར་བྱའོ། །སྨྲས་པ། ལས་ཉོན་དྲུ་བས་འཛིངས་པའི་སྡིག་སྒྲིབ་ཀྱི། །ཚང་ཚིང་མིང་དུ་བྱེད་པའི་བྱིན་ཟ་
ལ༑ །ཡེ་ཤེས་ཞི་བའི་སྲེག་བླུགས་ཞེས་གྲགས་པའི། །ཆོ་གའི་ཚུལ་དེ་བཤད་པས་དགེ་གྱུར་ཅིག། ༈ །ཨོཾ་སྭ་སྟི། ངོ་མཚར་ཕན་བདེའི་དོ་ཤལ་ངོམས་པ་ཡི། །ལྷ་སྔགས་

ཡེ་ཤེས་རོལ་པའི་ལང་ཚོ་མ། །ཕུན་ཚོགས་ཤིས་པའི་རྒྱང་གླུ་ས་གསུམ་ན། །སྒྲོག་བྱེད་ཆོ་གའི་རིམ་པ་གཉིས་པར་དགེ། །གཉིས་པ་བསྙེན་པ་ལས་རུང་སོང་ཞིང་དམ་ལྡན་གྱི་རྣལ་
འབྱོར་པས། རང་གཞན་གྱི་ཚེ་བསོད་དཔལ་འབྱོར་རྒྱས་པའི་ཕྱིར་དུ་རྒྱས་པའི་སྦྱིན་སྲེག་བྱ་བའི་ཚུལ་ལ། སྦྱོར་དངོས་རྗེས་གསུམ་ལས། དང་པོ་ལའང་དྲུག་གི། དང་པོ་ཐབ་ནི་སའི་
ཆོ་ག་བྱས་ཤིང་། ཉམས་དགའ་ལ་བཀྲ་ཤིས་པའི་གནས་སུ་རང་ཉིད་ཁ་བྱང་བལྟས་ཀྱིས་འདུག་པའི་མདུན་གྱི་གཞི་དེར་ཐིག་ཆེན་བརྒྱད་སྤྱི་དང་མཐུན་པར་བཏབ་ལ། སྲད་བུ་ཁྲུ་གང་གི་
ཚད་ཀྱི་དབུས་ནས་ཚངས་ཐིག་ལ་ཤར་ནུབ་ཏུ་མཚན་མ་བྱས་ལ། དེའི་བར་གྱི་སྲད་བུ་དེ་གཡོན་པས་མཚན་མའི་སྟེང་དུ་གཟུང་། གཡས་པས་ལྷོ་བྱང་གི་ཟུར་ཐིག་ལ་རི་མོ་བྱས་ཏེ་ནུབ་ལ་
ཡང་རིགས་འགྲེའོ། །དེ་སྟེང་ཐིག་བཞི་བཏབ་པས་ཐབ་ནང་དང་། དེའི་ཕྱི་རོལ་དུ་ཤར་ནུབ་ལ་སོར་བརྒྱད་པ་གཉིས་ཀྱིས་མཚན་མ་བྱས་ལ། རྟོགས་ནང་མ་ནས་དབུས་ཀྱི་བར་གྱི་སྲད་

༄༅། །བུ་དེས་ཟུར་ཐིག་བཞི་ལ་མཚན་མ་བྱས་ཏེ་དེ་སྟེང་ཐིག་བཏབ་པས་ཁ་ཁྱེར་འབྱུང་། ཡང་རྟགས་ཕྱི་མ་ནས་དབུས་ཀྱི་བར་གྱི་སྲད་བུས་སྔར་ལྟར་ཟུར་
ཐིག་བཞི་ལ་མཚན་མ་བྱས་ཏེ། དེའི་སྟེང་ཐིག་བཏབ་པས་མུ་རན་འབྱུང་ངོ་། །ཐབ་སྟེགས་ཀྱི་ཐིག་མི་དགོས་སོ། །ཐབ་ནང་གི་དབུས་ནས་སུམ་གཉིས་ཕྱིར་བཞག་པའི་སུམ་ཆ་ཟླུམ་
པོར་བསྐོར་བ་པད་ལྟེ་དང་། ཕྱིའི་སུམ་གཉིས་ལ་གཅུས་ཐིག་གདབ་པས་པད་འདབ་བྱ། ཐབ་ཀྱི་གཞི་ཐམས་ཅད་ཁ་དོག་སེར་པོ་བྱ་ཞིང་། ཁ་ཁྱེར་མུ་རན་གང་རུང་ལ་རིན་པོ་ཆེའི་ཕྲེང་
བས་བསྐོར། ཁ་དོག་འདྲེས་པའི་སྐྱོན་སྤང་བའི་ཕྱིར་བཅད་ཚོན་ཐམས་ཅད་དང་། རིན་པོ་ཆེའི་ཁ་དོག་ལི་ཁྲི་བྱ། དབུས་སུ་ཉི་གདན་གྱི་སྟེང་དུ་ཚོམ་བུ་སྔོན་པོ་དགོད། གཉིས་པ་བུད་
ཤིང་ནི། ཚེར་མ་ཅན་གྱི་ཤིང་མ་ཡིན་པ། ཤུག་པ་དང་སྟར་ཀ་སོགས་འབྲས་བུ་ཅན་གྱི་ཤིང་སེར་ཞིང་དྲི་ཞིམ་པོའི་དབུས་ཀྱི་ཆ་ལས་བྱུང་བའམ། དེ་མེད་ན་སྲོག་ཆགས་མེད་པའི་

ནགས་ཀྱི་ལྕི་བ་ཐབ་ཀྱི་ཁ་ཁྱེར་གྱི་སྟེང་ནས་དཔངས་ཁྲུ་གང་ཙམ་གྲུ་བཞིར་བརྩིགས་པའི་ནང་གི་ཤར་ལྷོའི་མཚམས་སུ་ཏིང་ལོ་ཆེ་བ་གྲུ་བཞི་གཅིག་ཀྱང་བཤམ་མོ། །གསུམ་པ་སྦྱར་བ་མེ་
ནི༑ དགེ་འདུན་གྱི་བསྲོ་ཁང་ངམ་རྒྱལ་པོའི་ཁྱིམ་གྱི་མེས་བྱའོ། །བཞི་པ་རྫས་ནི། ཡམ་ཤིང་འབྲས་བུ་ཅན་གྱི་ཤིང་སེར་ཞིང་དྲི་ཞིམ་པ་སྦོམ་ཕྲ་གུང་མོ་ཙམ། རིང་ཐུང་ཁྲུ་གང་པ་རྩ་རྩེ་
མར་དང་སྦྲང་རྩིས་སྦགས་པ་དང་། མར་ཁུ། ཟས་མཆོག ཏིལ་སོགས་རྫས་གཞན་རྣམས་ཞི་བ་དང་འདྲ་ཞིང་། གཏོར་མ་དང་རྫས་རྣམས་ཡུང་བ་སོགས་ཀྱིས་སེར་པོར་ཁ་བསྒྱུར་
བར་བྱའོ། །ལྔ་པ་བཤམ་ཐབས་ནི། ཐབ་ཀྱི་མཐའ་སྐོར་ཐམས་ཅད་བྱི་དོར་ལེགས་པར་བྱས་ལ་དྲི་བཟང་པོས་བྱུག དེའི་ལྷོ་ནས་ཁ་བྱང་བལྟས་སུ་རང་གི་སྟན་ནང་ཚངས་ཅན་ཁ་དོག་
སེར་པོའི་སྟེང་དུ་ས་འཇའ་ལི་དང་། རང་གི་གཡོན་ཐབ་ཀྱི་གཡས་ན་ཆུ་གཉིས་སྔོན་འགྲོའི་ཉེར་སྤྱོད་དང་། འཇིག་རྟེན་དང་འཇིག་རྟེན་ལས་འདས་པའི་གཏོར་མ་གཉིས་དང་བཅས་པ་

༄༅། །བཤམ། རང་གི་གཡས་ཐབ་ཀྱི་གཡོན་ན་ཡམ་ཤིང་། མར་ཁུ། ཟས་མཆོག ཏིལ་སོགས་བཤམ་ཐབས་ཞི་བ་དང་འདྲ། དྲུག་པ་སྒྲུབ་པ་པོ་
ནི༑ ཉི་དྲོས་དུས་གོས་རྒྱན་སེར་པོས་བརྒྱན་ལ་ཚེ་དཔལ་ཡེ་ཤེས་རྒྱས་པར་འདོད་པའི་བསམ་པས་ཁ་བྱང་དུ་བལྟས་ཏེ་ཁྲིའུ་ཤིང་ལ་བྱམས་བཞུགས་ཀྱིས་འདུག་གོ །གཉིས་པ་དངོས་
གཞི་ལ་དྲུག་གི དང་པོ་བདག་གི་རྣལ་འབྱོར་ནི། སྐྱབས་འགྲོ་ནས་བརྩམས་ཏེ་གདན་འོད་ཟེར་གྱི་རྣམ་པར་གྱུར་ཏེ་རང་ལ་ཐིམ་གྱི་བར་ངོར་ཆེན་དཀོན་མཆོག་ལྷུན་གྲུབ་ཀྱི་
སྒྲུབ་ཐབས་བཞིན་བྱའོ། །འདི་ནས་བརྩམས་ཏེ་སྦྱིན་སྲེག་གི་ཆོ་ག་མ་གྲུབ་ཀྱི་བར་དུ་ལག་པ་གཉིས་པུས་མོ་ལས་ཕྱིར་མི་འདའ་བ་ལ་བསླབ། གཉིས་པ་མེ་བཙལ་ཞིང་སྒྲུབ་པ་
ནི༑ དཔལ་འབར་ཆེ་བ་ཞིག་ལ་གོང་དུ་བཤད་པའི་མེ་སྦར་ཏེ། ཡམ་ཤིང་མར་ལ་སྦགས་པའམ། རྩྭ་སྐམ་པོ་གཞན་དང་བཅས་པ་ལག་པ་གཉིས་ཀས་གུས་པའི་ཚུལ་གྱིས་ཐབ་ལ་

གཡས་ནས་གྲུ་བཞིར་བསྐོར་ཞིང་ངག་ཏུ། ཧཱུྃ་བཛྲ་ཕཊ་ལན་གསུམ་དང་། ཨོཾ་བཛྲ་ཛྭ་ལ་རྃ་ཞེས་བརྗོད་དེ་ཐབ་ཀྱི་ནང་གི་ཏིང་ལོ་སྦྱར་ནས་མེ་གསོ། དེ་ནས་ཁུ་ཚུར་གཉིས་
བཅངས་པའི་མཐེབ་མཛུབ་ཀྱི་རྩེ་སྦྱར་བ་རིན་ཆེན་ཁུ་ཚུར་གྱི་ཕྱག་རྒྱས་དགང་བླུགས་བཟུང་ལ། བླུགས་གཟར་མར་དང་བཅས་པས་དགང་གཟར་གྱི་ཁ་ལ་རེག་ཅིང་། བླུགས་གཟར་གྱི་
མར་ཁུས་བུད་ཤིང་ལ་ཁྱབ་པར་བླུགས་ཏེ། ཨོཾ་བཛྲ་ཛྭ་ལ་རྃ་ཞེས་བརྗོད། གསུམ་པ་ཐབ་དང་ཡོ་བྱད་བསང་བ་ནི། བསང་ཆུ་ལ་དམིགས་ཏེ། ཨོཾ་ཨ་མྲྀ་ཏས་བསང་། སྭ་
བྷཱ་ཝས་སྦྱངས། སྟོང་པའི་ངང་ལས་ཤྃ་ལས་བྱུང་བའི་དུང་ཕོར་དྲི་མ་མེད་པའི་ནང་དུ། བསང་ཆུ་རྫས་དང་ཡོ་བྱད་རྣམས་ཀྱི་འབགས་པ་དང་མ་དག་པ་
སེལ་བའི་ནུས་པ་དང་ལྡན་པར་གྱུར། ཨོཾ་ཨ་མྲྀ་ཏ་ཧཱུྃ་ཕཊ་ལན་བདུན་གྱིས་བྱིན་གྱིས་བརླབས་ལ། དེ་ནས་ཀུ་ཤའི་འཐོར་གཡབ་ཀྱིས་རྫས་དང་ཡོ་བྱད་ཐབ་བཅས་ལ་གཏོར་

༄༅། ། ཨ་མྲྀ་ཏ་བརྗོད་པས་བགེགས་བསལ། སྭ་བྷཱ་ཝས་བསྲེག་རྫས་དང་མཆོད་རྫས་རྣམས་སྟོང་པར་སྦྱངས། སྟོང་པའི་ངང་ལས་
ཨ་ལས་ཡེ་ཤེས་ཀྱི་ཀ་པཱ་ལ་ཡངས་ཤིང་རྒྱ་ཆེ་བ་རྣམས་ཀྱི་ནང་དུ་ཧཱུྃ་ཞུ་བ་ལས་བྱུང་བའི་ལྷ་རྫས་ལས་གྲུབ་པའི་བསྲེག་རྫས་དང་། མཆོད་རྫས་རྣམས་
དྭངས་ཤིང་ཐོགས་པ་མེད་པ་ལྷ་མཉེས་པ་དང་། སོ་སོའི་ལས་སྒྲུབ་པའི་ནུས་པ་དང་ལྡན་པར་གྱུར་པར་བསམས་ལ། ཨོཾ་ཨཱཿ ཧཱུྃ་སྭཱ་ཧཱས་ཡམ་ཤིང་།  ཨོཾ་
ཤྲཱི་སྭཱ་ཧཱས་མར། ཨོཾ་ཛྲཱིཾ་སྭཱ་ཧཱས་འབྲུ། ཨོཾ་སྭཱ་སྭཱ་ཧཱས་རྫས་ཐམས་ཅད་བཀྲུ། ཨོཾ་ཀུ་རུ་ཀུ་རུ་སྭཱ་ཧཱས་རྫས་ཐམས་ཅད་སྦྱངས། ཨོཾ་བཛྲ་ཨརྒྷཾ་ཨཿ ཧཱུྃ། ཨོཾ་བཛྲ་
པཱ་དྱཾ་ཨཱཿ ཧཱུྃ། ཨོཾ་བཛྲ་པུཥྤེ་ཡཱཿ ཧཱུྃ་ནས་ཤབྡའི་བར། གཎྜེ་ར་ཎི་ཏ་སོགས་རོལ་མོ་དང་བཅས་པས་བྱིན་གྱིས་བརླབ་བོ། །བཞི་པ་ཐབ་ཁུང་མངོན་པར་འདུ་བྱ་བ་ནི། ཐབ་

སྭ་བྷཱ་ཝས་སྟོང་པར་སྦྱངས་ལ། སྟོང་པའི་ངང་ལས་པཾ་ལས་པདྨ་དང་། རྃ་ལས་ཉི་མའི་དཀྱིལ་འཁོར་གྱི་སྟེང་དུ་ཧཱུྃ་ལས་བྱུང་བའི་རྒྱས་པའི་ཐབ་ཁུང་སེར་
པོ་རྒྱར་ཁྲུ་དོ་པ་ཟབས་སུ་ཁྲུ་གང་པ། ཡངས་ཤིང་རྒྱ་ཆེ་བ་དྭངས་ཤིང་ཐོགས་པ་མེད་པ་ཁ་ཁྱེར་རམ་མུ་རན་ལ་རིན་པོ་ཆེའི་ཕྲེང་བས་མཚན་པ་བྲིས་པ་
དང་གཉིས་སུ་མེད་པར་གྱུར་ཅེས་བརྗོད། ལྔ་པ་འཇིག་རྟེན་པའི་མེ་ལྷ་མཆོད་པ་ནི། མེ་འབར་བའི་དབུས་སུ་པྃ་ལས་པདྨ་དང་། རྃ་ལས་ཉི་མའི་དཀྱིལ་འཁོར་
གྱི་སྟེང་དུ་རྃ་ལས་བགྲང་ཕྲེང་རྃ་གྱིས་མཚན་པ་ལས་འོད་འཕྲོས་འདུས་ཡོངས་སུ་གྱུར་པ་ལས་མེ་ལྷ་ར་སྐྱེས་ལ་ཞོན་པ་ཞལ་གཅིག་ཕྱག་གཉིས་
པ༑ གཡས་བགྲང་ཕྲེང་གཡོན་སྤྱི་བླུགས་འཛིན་པ། ལུས་པོ་མེའི་རང་བཞིན་དམར་པོ། ཞལ་གྱི་དཀྱིལ་འཁོར་སེར་པོ་ལས་འོད་ཟེར་སེར་པོ་འཕྲོ་

༄༅། །བ། གསུས་ཁྱིམ་ཆེ་བ་རལ་པའི་ཐོར་ཚུགས་ཅན་ཨག་ཚོམ་འཕྱང་བ་དྲང་སྲོང་གི་ཚོགས་ཀྱིས་བསྐོར་བ། དེའི་དཔྲལ་
བར་ཨོཾ། མགྲིན་པར་ཨཱཿ ཐུགས་ཀར་ཧཱུྃ། རང་གི་ཐུགས་ཀའི་ས་བོན་ལས་འོད་ཟེར་འཕྲོས་པས་ཤར་ལྷོ་ནས་མེ་ལྷ་དྲང་སྲོང་གི་ཚོགས་ཀྱིས་
བསྐོར་བ་ཨོཾ་བཛྲ་ས་མཱ་ཛཿ ཞེས་བརྗོད་པ་དང་རྡོ་རྗེ་བསྡུ་བའི་ཕྱག་རྒྱ་བྱ། དེ་ནས་ལག་པ་གཉིས་ཀྱི་མཐེ་བོང་གུང་མོའི་རྩ་བར་གཞག མཛུབ་མོས་གུང་མོའི་རྒྱབ་ནས་བཀབ་པ་
དབྱུ་གུ་རྩེ་གསུམ་པའི་ཕྱག་རྒྱ་རྣ་བའི་དྲུང་དུ་གཡབ་ཅིང་། ཚུར་སྤྱོན་ཚུར་སྤྱོན་འབྱུང་པོ་ཆེ། །མེ་ལྷའི་རྒྱལ་པོ་དྲང་སྲོང་མཆོག །སྲེག་བླུགས་ཞལ་ཟས་བཞེས་
སླད་དུ། །འདི་ཉིད་དུ་ནི་བཞུགས་སུ་གསོལ། །ཨོཾ་ཨགྣ་ཡེ་ཨེ་ཧྱེ་ཧི་ཞེས་པས་སྤྱན་དྲངས། ཨོཾ་པདྨ་ཀ་མ་ལཱ་ཡ་སྟཾ་ཞེས་བརྗོད་ལ་པདྨའི་གདན་ལ་བཞུགས་པར་

བསམ། ཨོཾ་ཨརྒྷཾ་ཨཱཿ ཧཱུྃ། ཨོཾ་པཱ་དྱཾ་ཨཱཿ ཧཱུྃ་ཞེས་ཕྱག་རྒྱ་དང་བཅས་པས་ཆུ་གཉིས་ཕུལ་ལ། ཛཿ ཧཱུྃ་བཾ་ཧོཿ ཞེས་བརྗོད་ནས་ཐབ་དབུས་ཀྱི་དམ་ཚིག་པ་ལ་
བསྟིམ༑ སླར་ཡང་རང་གི་སྙིང་གའི་ས་བོན་ལས་འོད་ཟེར་འཕྲོས་པས་དབང་གི་ལྷ་རིགས་ལྔ་འཁོར་དང་བཅས་པ་ཨོཾ་བཛྲ་ས་མཱ་ཛཿ ཞེས་དང་རྡོ་རྗེ་བསྡུ་
བའི་ཕྱག་རྒྱས་དབང་ལྷ་སྤྱན་དྲངས་ལ། དེ་བཞིན་གཤེགས་པ་ཐམས་ཅད་ཀྱིས་འདི་ལ་མངོན་པར་དབང་བསྐུར་བ་སྩལ་དུ་གསོལ། ཞེས་གསོལ་བ་བཏབ་ཿ
པས༑ དེ་བཞིན་གཤེགས་པ་རྣམས་ཀྱིས་བུམ་པའི་ཆུས་སྤྱི་བོ་ནས་དབང་བསྐུར་བས་སྐུ་གང་། དྲི་མ་དག ཆུའི་ལྷག་མ་ཡར་ལུད་པ་ལས་རིན་ཆེན་
འབྱུང་ལྡན་གྱིས་དབུར་བརྒྱན་པར་བསམ། དེ་ནས་ཨོཾ་ཨགྣ་ཡེ་ས་པ་རི་ཝཱ་ར་ཞེས་པའི་མཚན་སྔགས་རེ་རེ་འགོར་སྦྱར་བའི་ཉེར་སྤྱོད། གནྜེ་ར་ཎི་ཏ་རོལ་མོ་དང་བཅས་

༄༅། །པས་མཆོད། མཚན་སྔགས་ཀྱི་མཐར་ཨོཾ་ཨཱཿ ཧཱུྃ་ཞེས་བཏགས་པས་ནང་མཆོད་དང་། རྡོ་རྗེ་དྲིལ་བུ་འཛིན་པས། འཇིག་རྟེན་དབང་ཕྱུག་
ཚངས་དབང་མགོན་གྱི་སྲས། །མེ་ལྷའི་རྒྱལ་པོ་ཌཱ་ཀིས་དབང་བསྐུར་བ། །ཤེས་རབ་མཆོག་གིས་ཉོན་མོངས་ཐམས་ཅད་སྲེག །འཇིགས་བྱེད་མེ་ལྷ་
ཉིད་ལ་རྣམ་པར་འདུད། །ཅེས་པས་བསྟོད། དེ་ནས་ཀུ་ཤའི་ཆུན་པོ་བརྒྱད་བསང་སྦྱངས། སྟོང་པའི་ངང་ལས་ཧཱུྃ་ལས་བྱུང་བའི་ཀུ་ཤ་སྔོ་ལྗང་རྩ་བ་དང་རྩེ་མོ་མ་
ཉམས་པ་དྭངས་ཤིང་ཐོགས་པ་མེད་པ་ཐབ་དང་ཡོ་བྱད་རྣམས་ཀྱི་འབགས་པ་དང་མ་དག་པ་སེལ་བའི་ནུས་པ་དང་ལྡན་པར་གྱུར་པར་བསམས་ཏེ། ཨོཾ་ཀུ་
ཤ་འདི་ནི་བཟང་ཞིང་དགེ །ས་ལས་སྐྱེས་པའི་སྙིང་པོ་མཆོག །ཚངས་པ་ཡི་ནི་དག་བྱེད་ཡིན། །དཀོན་མཆོག་གསུམ་གྱི་དག་བྱེད་དེ། །དེས་བདག་

ལ་གེགས་མེད་ཅིང་ཞི་བར་མཛོད་ཅིག །ཨོཾ་བཛྲ་ས་ཏཱ་ཨ། ཞེས་བརྗོད་དེ་ཐབ་ཀྱི་མདུན་ནས་གཡས་སྐོར་གྱི་རིམ་པས་ཕྱོགས་མཚམས་བརྒྱད་དུ་རྩེ་མོ་གཡས་སྐོར་དུ་
དགྲམ་མོ། །དེ་ནས་གཟར་བུ་གཉིས་རིན་ཆེན་ཁུ་ཚུར་གྱི་ཕྱག་རྒྱས་གཟུང་། མེ་ལྷའི་ཞལ་ཅུང་ཟད་གདངས་པའི་ལྗགས་ཧཱུྃ་ལས་རྡོ་རྗེ་ཧཱུྃ་གིས་མཚན་པ་ལ་རྃ་དང་
དགང་བླུགས་ཀྱི་གཟར་བུའི་ཁ་ལའང་རྃ་གྱིས་མཚན་པར་བསམས་ཏེ། ཨོཾ་ཨསྣ་ཡེ་སྭཱ་ཧཱ་ཞེས་བདུན་བརྗོད་ཅིང་མར་བླུགས་གཟར་བདུན་གྱིས་དགང་གཟར་བཀང་ལ་
མཐར། ཨོཾ་ཨགྣ་ཡེ་ཨཱ་དཱི་བྱཱ་དཱི་བྱ་མཧཱ་ཤྲཱི་ཡེ་ཧ་བྱ་ཀ་བྱ་བ་ཧ་ནཱ་ཡ་སྭཱ་ཧཱ། ཞེས་བརྗོད་དེ་གཟར་བུ་གཉིས་ཁ་སྦྱར་ལ་མེ་ལྷའི་ཞལ་དུ་ཕུལ་བར་བསམ། དེ་ལྟ་བུ་ལན་
གསུམ་གྱིས་བྱོན་ཟན་ཕུལ་ལ་བར་དེར་མེ་པྲ་བརྟགས་ཏེ་ངན་ན་ཧཱུྃ་ཞེས་བརྗོད་ཅིང་བསང་ཆུས་ཕྱོགས་ཀུན་ཏུ་གཏོར་ཏེ་བགེགས་བསལ། ཨོཾ་བཛྲ་པུཥྤེ་ཨཱཿ ཧཱུྃ་སོགས་ཉེར་སྤྱོད་ལྔས་

༄༅། །མཆོད་ལ། དེ་ནས་བསྲེག་རྫས་རྣམས་རིམ་པ་བཞིན་དུ་འབུལ་དགོས་པས། ཐོག་མར་རྫས་རྣམས་ལག་པ་གཡོན་པས་བཟུང་ལ། གཡས་པའི་
མཐེབ་སྲིན་གྱིས་སྟེང་ནས་བླང་ཞིང་ཅུང་ཟད་བསྐོར་ཏེ་མཆོག་སྦྱིན་གྱི་ཕྱག་རྒྱས་དབུལ། དེ་ཡང་ཡམ་ཤིང་བྱང་ཆུབ་ཀྱི་ཤིང་དུ་མོས་ཏེ། ཨོཾ་ཨག་ལྷ་སྔགས་ཡེ་སྭཱ་ཧཱ། ཨོཾ་བོ་
དྷི་རྫས་སྔགས་བྲྀཀྵཱ་ཡ་བདག་དང་ལས་སྔགས་སྦྱིན་པའི་བདག་པོའི་ཚེ་བསོད་དཔལ་འབྱོར་ཐམས་ཅད་པུཥྚིཾ་ཀུ་རུ་ཨོཾ། ཞེས་པས་ཚར་གཅིག་དང་། ཨོཾ་བོ་དྷི་
བྲྀཀྵཱི་ཡ་སྭཱ་ཧཱ་ལན་ལྔ། ཡང་ལྷ་སྔགས། རྫས་སྔགས། ལས་སྔགས་བཅས་སྤེལ་བ་ཚར་གཅིག་བཅས་ཁྱོན་བདུན་ནམ་ཉེར་གཅིག་སོགས་འབུལ་ནའང་དེས་རིགས་འགྲེའོ།
སྤེལ་ཚིག་ནི་བཤད་མ་ཐག་པ་ལྟར་ཡིན་པས། དེས་འོག་མ་རྣམས་ལ་ཡང་རིགས་འགྲེ་བྱས་ལ། ཨོཾ་ཨགྣ་ཡེ་སྭཱ་ཧཱས་མར་དང་། ཨོཾ་སརྦ་སཾ་པ་དེ་སྭཱ་ཧཱས་ཟས་མཆོག་

དང་། ཨོཾ་སརྦ་པཱ་པྃ་ད་ཧ་ན་བཛྲ་ཡ་སྭཱ་ཧཱས་ཏིལ་དང་། ཨོཾ་བཛྲ་བི་ཛཱ་ཡ་སྭཱ་ཧཱས་འབྲས་སོ་དང་། ཨོཾ་བཛྲ་པུཥྚ་ཡེ་སྭཱ་ཧཱས་འབྲས་དང་། ༀ་མཧཱ་བེ་གཱ་ཡ་སྭཱ་
ཧཱས་ནས་དང་། ཨོཾ་བཛྲ་གྷསྨ་རཱ་ཡ་སྭཱ་ཧཱས་གྲོ་དང་། ༀ་མཧཱ་བ་ལཱ་ཡ་སྭཱ་ཧཱས་སྲན་མ་དང་། ཨོཾ་བཛྲ་ཨཱ་ཡུ་ཥེ་སྭཱ་ཧཱས་དཱུཪྺ་དང་། ཨོཾ་ཨ་པྲ་ཏི་ཧ་ཏ་བཛྲ་ཡ་
སྭཱ་ཧཱས་ཀུ་ཤ་རྣམས་ཕུལ་ལ། སྡེ་ཚན་རེ་རེའི་གོང་འོག་ཏུ་ལྷ་སྔགས་རྫས་སྔགས་ལས་སྔགས་སོགས་སྦྱོར་ཚུལ་གོང་ལྟར་ཤེས་པར་བྱའོ། །དེ་ལྟར་མེ་ལྷ་ལ་བསྲེག་རྫས་ཇི་ཙམ་འབྱོར་
པ་ཕུལ་བའི་མཐར་གོང་ལྟར་མཆོད་བསྟོད་བྱས་ལ། ཡང་གོང་བཞིན། ཨོཾ་ཨརྒྱུ་སོགས་ཀྱིས་ཆུ་གཉིས་དབུལ། མར་བླུགས་གཟར་གང་ཐབ་ཏུ་བླུགས་ཏེ་ཨོཾ་བཛྲ་ཛྭ་ལ་རྃ་ཞེས་
བརྗོད་ལ། མེ་ལྷ་འབར་བའི་རྣམ་པར་གྱུར་པར་བསམ་མོ། །དྲུག་པ་འདས་པའི་མེ་ལྷ་མཆོད་པ་ནི། མེ་འབར་བའི་དབུས་སུ་དྲི་མ་མེད་པའི་ཧཱུྃ་ཡིག་ཡོངས་སུ་

༄༅། །གྱུར་པ་ལས་ཞེས་པ་ནས། ཡེ་ཤེས་ཀྱི་མེ་རབ་ཏུ་འབར་བའི་དབུས་ན་བཞུགས་པའི་བར་སྒྲུབ་ཐབས་བཞིན་དང་། སྐུ་ལས་
མདངས་དང་འོད་ཟེར་སེར་པོ་འཕྲོ་བ་དང་། དེའི་དཔྲལ་བར་ཨོཾ་སོགས་ནས། ས་མཱ་ཛ ཞེས་པའི་བར་ཡང་སྒྲུབ་ཐབས་བཞིན་ལ། རྡོ་རྗེ་བསྡུ་བའི་ཕྱག་རྒྱ་དང་བཅས་
བྱ༑ སྤོས་དང་བཅས་པའི་རྡོར་དྲིལ་འཛིན་པས། དམིགས་མེད་མཁའ་ལྟར་དག་ཅིང་ཁྱབ་པ་ཡི། །ཆོས་སྐུ་ནམ་མཁའ་ལྟ་བུར་དབྱེར་མེད་ཀྱང་། །ཐབས་
དང་ཤེས་རབ་གཟུགས་བརྙན་སྐུར་སྟོན་པའི། །བཅོམ་ལྡན་འཁོར་བཅས་འདིར་ནི་གཤེགས་སུ་གསོལ། །ཞེས་དང་། མ་ལུས་སེམས་ཅན་ཀུན་གྱི་
མགོན་གྱུར་ཅིང་། །ཞེས་སོགས་ཀྱི་མཐར། ཨོཾ་བྷཱུ་ཏ་ཌཱ་མ་ར་ས་པ་རི་ཝཱ་ར་ཨེ་ཧྱེ་ཧིས་སྤྱན་དྲངས་ལ། ཨོཾ་བྷཱུ་ཏ་ཌཱ་མ་ར་ས་པ་རི་ཝཱ་ར་ཨརྒྷཾ་སོགས་ཀྱིས་

མཆོད། ཛཿ ཧཱུྃ་བཾ་ཧོཿ གཉིས་སུ་མེད་པར་བསྟིམ། སླར་ཡང་ཐུགས་ཀའི་ཧཱུྃ་ལས་སོགས་དབང་ལྷ་སྤྱན་འདྲེན་སྒྲུབ་ཐབས་བཞིན་ལས། ཆུ་ལྷག་མ་ཡར་ལུད་
པ་ལས་རིན་ཆེན་འབྱུང་ལྡན་གྱིས་དབུར་བརྒྱན་པར་བསམ་མོ། །ལྷ་དེ་ཉིད་འཛུམ་ཞིང་ཚིམ་ལ་འོད་ཟེར་སེར་པོ་འཕྲོ་བ་དང་གཟི་མདངས་དང་ལྡན་པའི་སྒོ
ནས་བདག་དང་སེམས་ཅན་ཐམས་ཅད་ཀྱི་ཚེ་བསོད་དཔལ་འབྱོར་ལ་སོགས་པ་རྒྱས་པའི་ལས་མཛད་པར་བསམ། སླར་ཡང་ཧཱུྃ་ཞེས་བརྗོད་ཅིང་ཐབ་དང་ཡོ་བྱད་
ཐམས་ཅད་ལ་བསང་ཆུ་གཏོར་ཏེ་མི་གཙང་བ་དང་ཉེས་པ་ཐམས་ཅད་དག་པར་བསམ་མོ། །དེ་ནས་གཟར་བུ་གཉིས་བླངས་ཏེ་ལྷའི་ཞལ་ཅུང་ཟད་གདངས་པར་བསམ་པ་སོགས་
སྔར་ལྟར་གསལ་བཏབ་སྟེ། ཧཱུྃ་བཛྲ་ཕཊ་ཅེས་ཚར་ཁ་ཤས་བརྗོད། དེ་ནས་ཨོཾ་ཨགྣ་ཡེ་སྭཱ་ཧཱ། ཞེས་པ་ལན་བདུན་གྱིས་བླུགས་གཟར་གྱིས་མར་བླུགས་པས་དགང་གཟར་

༄༅། །བཀང་ལ་མཐར། ཨོཾ་ཨགྷ་ཡེ་ཨཱ་དཱི་བྱཱ་དཱི་བྱ་ཞེས་སོགས་ཀྱི་མཐར། བདག་དང་སྦྱིན་པའི་བདག་པོའི་ཚེ་བསོད་དཔལ་འབྱོར་
ཐམས་ཅད་པུཥྚིཾ་ཀུ་རུ་ཨོཾ། ཞེས་བརྗོད་དེ་གཟར་བུ་གཉིས་ཁ་སྦྱར་ལ་ལྷའི་ཞལ་དུ་ཕུལ་བར་བསམ། དེ་ལྟ་བུ་གསུམ་ལ་སོགས་པས་བྱོན་སྐྱེམས་ཕུལ་ལ། དེ་ནས། ཨོཾ་བྷཱུ་ཏ་
ཌཱ་མ་ར་ས་པ་རི་ཝཱ་ར་ཨརྒྷཾ་སོགས་མཚན་སྔགས་རེ་རེ་བཞིན་སྦྱར་བའི་ཉེར་སྤྱོད་རོལ་མོ་དང་བཅས་པས་མཆོད། མཚན་སྔགས་སྔོན་འགྲོའི་ཨོཾ་ཨཱཿ ཧཱུྃ་གིས་ནང་མཆོད་
དབུལ༑ དཔལ་ཆེན་ནམ་མཁའི་སོགས་བློ་ཀ་གཉིས་ཀྱིས་བསྟོད། དེ་ནས་ཡམ་ཤིང་སྔར་བཞིན་བཟུང་སྟེ། ཧཱུྃ་བཛྲ་ཕཊ་ཚར་གསུམ་ཙམ་དང་། ཨོཾ་བོ་དྷི་བྲྀཀྵཱ་ཡ་
བདག་དང་སྦྱིན་པའི་བདག་པོའི་སོགས་གོང་བཞིན་དང་བཅས་ཏེ་ཚར་གཅིག དེ་ནས་ཨོཾ་བོ་དྷི་བྲྀཀྵཱ་ཡ་སྭཱ་ཧྭ་རྐྱང་པས་ཇི་ཙམ་འོས་པ་ཕུལ་བའི་མཐར་སླར་ཡང་། ཧཱུྃ་བཛྲ་

ཕཊ༑ ཨོཾ་བོ་དྷིབྲྀཀྵཱ་ཡ་བདག་དང་སོགས་ཚར་གཅིག་དབུལ། དེ་བཞིན་དུ་རྫས་གཞན་མ་རྣམས་ལ་ཡང་རིགས་འགྲེས་ཏེ་ཤེས་པར་བྱ། གྲངས་ནི་བརྒྱ་རྩ་བརྒྱད་དང་། རྫས་
ཀྱི་གཙོ་བོ་ཟས་མཆོག་ལ་གྲངས་བཟུང་སྟེ་བརྒྱ་སྟོང་སོགས་དབུལ་བ་མ་གཏོགས་འདྲ་ཞིང་སྒྲུབ་གཡོག་གཅིག་གིས་གྲངས་གཟུང་། དེ་ཡང་སྤྱིར་བཏང་བསོད་ནམས་རྒྱས་པ་ཙམ་ལ་
གོང་དུ་བཤད་པ་ལྟར་ཁྱད་པར་གྱི་རྫས་ཟས་མཆོག་གིས་བྱ་ལ། དམིགས་བསལ་སོ་སོར་སྤྲོན། ཚེ་རྒྱས་པ་གཙོ་བོར་བྱེད་ན་དཱུཪྺའི་རྩེ་མར་དང་སྦྲང་རྩིས་སྦགས་པ། འབྱོར་པ་རྒྱས་པ་
ལ་འབྲས་སོ་བ་སོགས་སད་སེར་སོགས་ཀྱི་སྐྱོན་དང་བྲལ་བའི་འབྲུ་སྣ་ཚོགས། ཤེས་རབ་རྒྱས་པར་གསར་ཞིང་དྲི་བསུང་ཞིམ་པོ་དང་ལྡན་པའི་མེ་ཏོག་སེར་པོའམ་དཀར་པོས་
བྱ༑ སྔགས་རྫས་སྔགས་སམ། མེ་ཏོག་ལྟ་བུའི་རྫས་སྔགས་དམིགས་བསལ་མེད་པ་ལ་ལྷ་སྔགས་ཀྱིས་དབུལ། སྤེལ་ཚིག་བསོད་རྣམས་རྒྱས་པ་ལ། བདག་དང་སྦྱིན་པའི་

༄༅། །བདག་པོའི་པུཎྱེ་པུཥྚིཾ་ཀུ་རུ་ཨོཾ་ཞེས་དང་། དེ་བཞིན་དུ་ཚེ་རྒྱས་པ་ལ། ཨཱ་ཡུར་པུཥྚིཾ་ཀུ་རུ་ཨོཾ། འབྱོར་པ་རྒྱས་པ་ལ། ཤྲཱི་བྷཱུ་ཏི་
པུཥྚིཾ་ཀུ་རུ་ཨོཾ། ཤེས་རབ་རྒྱས་པ་ལ། པྲཛྙཱ་པུཥྚིཾ་ཀུ་རུ་ཨོཾ་ཞེས་སྦྱར་བས་མཚོན་ཏེ་ཤེས་པར་བྱ་ཞིང་། བརྒྱ་རྩ་བརྒྱད་རེའི་མཚམས་སུ་སྤེལ་ཚིག་རེ་ངེས་པར་གདགས་ལ་ཐུན་
རེར་ཇི་ཙམ་ནུས་པ་དབུལ། མེ་རྒྱུན་མ་ཆད་ཙམ་གྱི་བུད་ཤིང་ཡང་གཞུག་གོ །དེ་ཡང་ཡམ་ཤིང་ནི་མེ་འོད་འབར་བ་ལ། ཞུ་བའི་རྫས་རྣམས་ནི་ལྷའི་ཞལ་དུ། གོང་བུའི་རྫས་རྣམས་ནི་
ཕྱག་ཏུ། ཀུ་ཤ་ནི་དབུའི་གཙུག་ཏོར་ལ་ཕུལ་བར་བསམ་མོ། །བསྲེག་རྫས་རྣམས་རྫོགས་པ་དང་། གོང་བྱོན་སྐྱེམས་སྐབས་སུ་བཤད་པ་ལྟར་མར་དགང་གཟར་གསུམ་དབུལ། དེ་
ནས་མཆོད་པ་རྣམས་ཁ་གསོས་ལ་བྱིན་གྱིས་བརླབས་ཏེ་ཕྱི་མཆོད་རྣམས། དྲི་མེད་ཡིད་དུ་འོང་བ་ཡི། །ལྷ་རྫས་དམ་པའི་མཆོད་ཡོན་འདི། །ཞེས་དང་། ཞབས་

བསིལ་འདི་ཟེར་ནས་འདོན་པ་བསྒྱུར་བ་མ་གཏོགས་གཞན་ཀྱི་རྡོར་བཞིན་བྱའམ། འཇིག་རྟེན་ཁམས་ནི་དཔག་མེད་ན། །ཞེས་སོགས་སྔགས་དང་བཅས་པས་མཆོད། བསྡུ་ན་
སྔགས་མཆོད་རྐྱང་པས་ཀྱང་རུང་། གོང་བཞིན་ནང་མཆོད་དང་བསྟོད་པ་བྱ། དེ་ནས་གཏོར་མ་དང་པོ་ལ་ཆབ་ཀྱིས་བྲན་ཏེ། ཨ་མྲྀ་ཏས་བསང་། སྭ་བྷཱ་ཝས་སྦྱངས། སྟོང་
པའི་ངང་ལས་ཨ་ལས་ཡེ་ཤེས་ཀྱི་ཀ་པཱ་ལ་ཡངས་ཤིང་རྒྱ་ཆེ་བའི་ནང་དུ་གཏོར་མ་ཤ་ལྔ། བདུད་རྩི་ལྔ། ཡེ་ཤེས་ལྔ་རྣམས་ཞུ་བ་ལས་བྱུང་བའི་ཡེ་
ཤེས་ཀྱི་བདུད་རྩིའི་རྒྱ་མཚོ་ཆེན་པོར་གྱུར། ཨོཾ་ཨཱཿ ཧཱུྃ་ཧ་ཧོ་ཧྲཱིཿ ལན་གསུམ་གྱིས་བྱིན་གྱིས་བརླབས་ལ། མཚན་སྔགས་སྔོན་འགྲོའི་ཨ་ཀཱ་རོ་བཏགས་པ་ལན་གསུམ་
སོགས་ཀྱིས་དབུལ། མཚན་སྔགས་སྔོན་འགྲོའི་ཕྱི་ནང་གི་མཆོད་པ་བསྟོད་པ་བཅས་ཀྱི་མཐར། མཆོད་སྦྱིན་གཏོར་མ་འདི་བཞེས་ལ། །སོགས་ནས། ཡིད་ལ་འདོད་པ་

༄༅། །ཀུན་འགྲུབ་ཤོག་གི་བར་བྱ། མཐར་ཐལ་མོ་སྦྱར་ཏེ། མགོན་པོ་ཐུགས་རྗེ་ཆེན་པོ་དང་ལྡན་པ་ཁྱེད་རྣམས་ཀྱིས་བདག་གི་རྒྱུད་
བྱིན་གྱིས་བརླབ་ཏུ་གསོལ། བདག་གི་ཚེ་དང་བསོད་ནམས་དང་ལོངས་སྤྱོད་ལ་སོགས་པ་རྣམ་པར་འཕེལ་ཞིང་རྒྱས་པར་བྱིན་གྱིས་བརླབ་ཏུ་
གསོལ༑ ཞེས་སོགས་རང་གི་ཡིད་ལ་གང་འདོད་པའི་དོན་གསོལ་བ་གདབ། ཡི་གེ་བརྒྱ་པ་ཅི་ནུས་བཟླས་པའི་མཐར། མ་འབྱོར་པ་དང་ཉམས་པ་དང་ཞེས་སོགས་
དང་༑ བདག་ཅག་ལས་དང་པོ་པའི་རྟེན་གྱི་གང་ཟག་ཏུ་གྱུར་པས་སེམས་སྒྲིབ་པ་དང་ལྡན་པའི་དབང་གིས་ཏིང་ངེ་འཛིན་མི་གསལ་བ་དང་། བྱིང་བ་དང་
རྒོད་པའི་དབང་གིས་ཆོ་ག་ལྷག་ཆད་དུ་གྱུར་པ་ཐམས་ཅད་བཟོད་པར་མཛད་དུ་གསོལ། ཨོཾ་ཁྱེད་ཀྱིས་སེམས་ཅན་དོན་ཀུན་མཛོད། །ཅེས་སོགས་ཀྱི་རྗེས་

ལ། ཨོཾ་ཨཱཿ ཧཱུྃ་བཛྲ་མུ ཞེས་དང་། མཐེབ་སྲིན་གྱི་སེ་གོལ་གྱི་སྒྲས། ཡེ་ཤེས་པ་རང་བཞིན་གྱི་གནས་སུ་གཤེགས་པར་བསམ། སྲིན་ལག་གིས་ཐབ་ཀྱི་དབུས་
ནས་ཐལ་བ་ཅུང་ཟད་བླངས་ལ་དཔྲལ་བར་བསྐུས་ཏེ། དམ་ཚིག་པ་རང་ལ་ཐིམ་པར་བསམ་མོ། །གསུམ་པ་རྗེས་ལ་དྲུག་ལས། དང་པོ་མེ་ལྷ་ལྷག་མས་མཆོད་པ་ནི། ཐབ་ཁུང་
དུ་མར་བླུགས་གཟར་གང་དགང་གཟར་ལ་རེག་པ་དང་བཅས་པས་བླུགས་ལ། ཨོཾ་བཛྲ་ཛྭ་ལ་རྃ་ཞེས་བརྗོད་དེ། མེ་ལྷ་ཞལ་ཕྱག་གི་རྣམ་པ་ཅན་དུ་གྱུར་པར་བསམས་
ལ༑ བསྲེག་རྫས་རྣམས་ཀྱི་ལྷག་མ་བདུན་ནམ་བཅུ་གཅིག་ལ་སོགས་པ་ཅི་འབྱོར་ཕུལ་མཐར། བྱོན་ཟན་གྱི་སྐབས་ལྟར་མར་དགང་བླུགས་གསུམ་གང་བའི་སྦྱིན་སྲེག་ཏུ་དབུལ། ཡོན་
བདག་ལ་སོགས་པའི་དོན་དུ་བྱེད་པའི་ཚེ་སྤྲོ་ན། དེའི་ལག་པ་གཡས་པའི་མཐེ་བོང་དགང་གཟར་དང་ལྷན་ཅིག་ཏུ་བཟུང་ལ་གང་བའི་སྦྱིན་སྲེག་ཕུལ་བའི་མཐར། བདག་དང་སྦྱིན་

དཔའི་བདག་པོའི་ཚེ་བསོད་དཔལ་འབྱོར་ཐམས་ཅད་པུཥྚིཾ་ཀུ་རུ་ཨོཾ། ཞེས་བདུན་ཚན་གསུམ་པོ་རེ་རེའི་མཐར་བྱའོ། །གཉིས་པ་
ནི། གཏོར་མ་གཉིས་པ་དེ་ཉིད་ལ་ཆབ་བྲན་ཏེ་བསང་སྦྱངས། སྟོང་པའི་ངང་ལས་རིན་པོ་ཆེ་ལས་གྲུབ་པའི་སྣོད་ཡངས་ཤིང་རྒྱ་ཆེ་བའི་ནང་དུ་གཏོར་མ་ཁ་དོག་དྲི་
རོ་ནུས་པ་ཕུན་སུམ་ཚོགས་པ་བདུད་རྩིའི་རྒྱ་མཚོ་ཆེན་པོར་གྱུར། ཨོཾ་ཨཱཿ ཧཱུྃ་ཞེས་གསུམ་ལ་སོགས་པས་བྱིན་གྱིས་བརླབ། ལག་གཡས་མཆོག་སྦྱིན་གྱི་ཕྱག་རྒྱ་བྱས་
ཏེ། ཨོཾ་ཨགྷ་ཡེ་ས་པ་རི་ཝཱ་ར་ཨོཾ་ཨ་ཀཱ་རོ་མུ་ཁཾ་ཞེས་སོགས་གསུམ་མམ་ལྔས་ཕུལ་ལ། མཐར་མཚན་སྔགས་སྔོན་འགྲོའི་ཕྱི་ནང་གི་མཆོད་པ་དང་། འཇིག་རྟེན་དབང་
ཕྱུག་སོགས་ཀྱི་བསྟོད་པ་བློ་ཀ་གཅིག་གི་མཐར། སྤྲོན། ཚངས་པ་འཇིག་རྟེན་མགོན་གྱི་སྲས་སོགས་གོང་ཞི་བའི་སྦྱིན་སྲེག་ནང་ལྟར་གྱིས་བསྟོད་དོ། །གསུམ་པ་ནི། དྲང་

སྲོང་ཆེན་པོ་འཁོར་དང་བཅས་པ་ཁྱེད་རྣམས་ཀྱིས་བདག་གི་ཚེ་དང་བསོད་ནམས་དང་ལོངས་སྤྱོད་ལ་སོགས་པ་རྣམས་འཕེལ་ཞིང་རྒྱས་པར་བྱིན་གྱིས་
བརླབ་ཏུ་གསོལ། ཞེས་བརྗོད། བཞི་པ་དང་ལྔ་པ་གོ་རིམ་ཅུང་ཟད་ཁ་བསྒྱུར་ཏེ། ཡི་གེ་བརྒྱ་པ་ལན་གསུམ་གྱིས་ལྷག་ཆད་ཁ་བསྐངས་ལ། ཨོཾ་ཨརྒྷཾ་ཨཱཿ ཧཱུྃ། ཨོཾ་པཱ་དྱཾ་
ཨཱཿ ཧཱུྃ་གིས་མཆོད་ཡོན་དང་། ཞབས་བསིལ་དབུལ། བདག་གི་དོན་དང་གཞན་གྱི་དོན། །བྱིན་ཟ་ཁྱོད་ཀྱིས་བསྒྲུབས་ཀྱི་གཤེགས། །ཇི་བཞིན་དུས་སུ་སླར་
གཤེགས་ཏེ། །བདག་གི་དངོས་གྲུབ་ཐམས་ཅད་སྒྲུབ། །ཨོཾ་ཨགྣ་ཡེ་གཙྪ་ཞེས་དང་། དབྱུ་གུ་རྩེ་གསུམ་པའི་ཕྱག་རྒྱ་ཕྱིར་བསྐྱེད་དེ། མེ་ལྷ་རང་བཞིན་གྱི་
གནས་སུ་གཤེགས། དམ་ཚིག་པ་རང་ལ་ཐིམ་པར་བསམ། དེ་ནས་རང་གི་དཔྲལ་བར་ཨོཾ་སོགས་གནས་གསུམ་བསྲུངས་ཏེ། བསྔོ་སྨོན་དང་། བཀྲ་ཤིས་ཅི་ཤེས་

༄༅། །བྱའོ། །དྲུག་པ་ནི། མཆོག་གི་དངོས་གྲུབ་སྒྲུབ་པ་ཡིན་ན་མེ་མ་ཤིའི་བར་དུ་མི་བསྒུལ། ཤི་བ་དང་གཞན་རེག་ཏུ་མི་གཞུག་པར་རང་གིས་ཕྱུགས་ལ་
གནས་དབེན་པར་བསྐུལ། ཐུན་མོང་གི་དངོས་གྲུབ་ཙམ་ལ་འཕྲལ་དུ་ཕྱགས་ལ་ཐབ་ཀྱི་ཤུལ་དང་། ཉེ་འཁོར་ཐམས་ཅད་དྲི་ཞིམ་པོའི་ཆུས་བྱུགས་ཏེ། མེ་ཏོག་ལ་སོགས་པ་གཏོར་ལ་
བཀྲཤིས་པར་བྱའོ། །སྨྲས་པ། སྔོན་མེད་དགེ་མཚན་རྒྱས་པའི་ཆུ་སྐྱེས་སྦུབས། །རྣམ་པར་གྲོལ་བྱེད་འོད་རྣོན་སྐྱུགས་མཁས་པའི། །ཡེ་ཤེས་ཨགྣིའི་ལས་ཀྱི་སྲིད་པའི་མིག །རང་
འདྲའི་བློ་དམན་ཡོངས་ལ་མཁོ་ཕྱིར་སྤེལ།། ༈ །ཨོཾ་སྭཱ་སྟི། སྔོན་བསགས་བསོད་ནམས་སྟོབས་ཀྱིས་བཀུག་མིན་ཀྱང་། །རྒྱུད་སྡེའི་ལས་མཐའི་འཕྲུལ་གྱི་ཁབ་ལེན་རྡོས།
ལྕགས་རྡུལ་ཇི་བཞིན་སྲིད་གསུམ་དབང་བྱེད་པའི། །ཆོ་གའི་ཚུལ་དེ་འདི་ནི་གསུམ་པར་དགེ། །གསུམ་པ་བསྙེན་པ་སྔོན་དུ་སོང་བའི་དམ་ལྡན་གྱིས་སྲིད་གསུམ་གྱི་འགྲོ་བ་གང་ཞིག་

དབང་དུ་བྱ་བའི་ཕྱིར། དབང་གི་མེ་མཆོད་འདི་ཉིད་བྱ་བ་ལ། སྦྱོར་དངོས་རྗེས་གསུམ་ལས། དང་པོ་ལ་དྲུག་གི དང་པོ་ཐབ་ནི། ས་ཆོག་སྔོན་དུ་སོང་ཞིང་བཀྲ་ཤིས་པའི་གནས་སུ་
རང་ཉིད་ཁ་ནུབ་བལྟས་ཀྱིས་འདུག་པའི་མདུན་གྱི་གཞི་དེར་ཐིག་ཆེན་བརྒྱད་སྤྱི་དང་མཐུན་པར་བཏབ་ལ། དབུས་སུ་ཁྲུ་ཕྱེད་ཀྱིས་ཟླུམ་པོར་བསྐོར། དེའི་དབུས་ནས་ཤར་དུ་སོར་གསུམ་
དོར་བའི་སར་ཐབ་ཀྱི་དབུས་ཀྱི་མཚན་མ་བྱས་ལ་དེར་གཡོན་པས་ཐིག་སྐུད་གཟུང་། གཡས་པ་དཀར་ཅལ་གྱིས་ནུབ་ཀྱི་ཟླུམ་སྐོར་གྱི་བར་དུ་བཟུང་བའི་སྲད་བུ་དེས། མེ་ནས་དབང་ལྡན་
གྱི་བར་དུ་གཡས་སུ་བསྐོར། དེའི་ཕྱི་རུ་ནུབ་ནས་ཚངས་ཐིག་ལ་སོར་བཞིའི་རྟགས་གཉིས་བྱས་པའི་དང་པོ་སྔར་བཞིན་བསྐོར་བས་ཁ་ཁྱེར་དང་། གཉིས་པ་དེ་བཞིན་དུ་བསྐོར་བས་མུ་
རན་ཏེ། སོ་སོའི་རྩེ་ཐིག་གིས་སྤྲེལ་བས་ཟླ་གམ་གྱི་དབྱིབས་སོ། །དེའི་ཕྱི་རོལ་དུ་ནུབ་ཀྱི་མཚན་མ་ནས་དབུས་ཀྱི་བར་གྱི་སྲད་བུ་དེས་བདེན་བྲལ་དང་། རླུང་གི་ཐིག་ལ་རྟགས་བྱས་ཏེ་

༄༅།  །ཤར་ལ་ཡང་དེའི་རིགས་པས་རྟགས་བྱས་ནས་དེ་སྟེང་ཐིག་བཏབ་པས་ཐབ་སྟེགས་གྲུ་བཞིར་འབྱུང་ཞིང་། དེའི་ཕྱི་རོལ་དུ་ཡང་ནུབ་དང་ཤར་ལ་སོར་
བཞིའི་མཚན་མ་བྱས་ལ་དེ་དང་དབུས་ཀྱི་བར་གྱི་སྲད་བུ་དེས་ཟུར་བཞིར་རྟགས་བྱས་ནས། དེ་སྟེང་ཐིག་བཏབ་པས་གྲུ་བཞིར་འབྱུང་སྟེ་ཐབ་སྟེགས་ཀྱི་ཆ་གའོ། །ཐབ་ནང་གི་པདྨ་འདབ་
མ་བརྒྱད་ཞི་བ་དང་འདྲ། གཞི་ཚོན་ཁ་དོག་དམར་པོར་བྱ། ཁ་ཁྱེར་མུ་རན་གང་རུང་ལ་ལྕགས་ཀྱུའི་ཕྲེང་བས་བསྐོར། ཁ་དོག་འདྲེས་པའི་སྐྱོན་སྤང་བའི་ཕྱིར་བཅད་ཚོན་ཁ་དོག་དཀར་
པོར་བྱ། དབུས་སུ་ཉི་གདན་གྱི་སྟེང་དུ་ཚོམ་བུ་སྔོན་པོ་དགོད། གཉིས་པ་བུད་ཤིང་ནི། ཙནྡན་དམར་པོ་དང་མཛོ་མོ་ཤིང་དང་འོལ་སེ་སོགས་ཁ་དོག་དམར་ཞིང་རོ་སྐྱུར་བའམ། དེ་མ་
རྙེད་ན་སྲོག་ཆགས་མེད་པའི་ནགས་ཀྱི་ལྕི་བ་ཐབ་ཀྱི་ཁ་ཁྱེར་གྱི་སྟེང་དུ་ཟླ་གམ་གྱི་དབྱིབས་སུ་མཐོ་གང་ཙམ་བརྩིགས་པའི་ནང་གི་ཤར་ལྷོར་ཏིང་ལོ་ཟླ་གམ་གྱི་དབྱིབས་ཅན་ཀྱང་གཞག་

གོ །གསུམ་པ་སྦྱར་བ་མེ་ནི། སྨད་འཚོང་མའི་ཁྱིམ་གྱི་མེས་བྱའོ། །བཞི་པ་རྫས་ནི། ཡམ་ཤིང་གི་རྒྱུ་བུད་ཤིང་དང་འདྲ་བ་ལས་སྦོམ་ཕྲ་སྲིན་མཛུབ་ཙམ། རིང་ཐུང་སོར་བརྒྱད་
པ༑ རྩ་རྩེ་མ་ཉམས་པ་མར་དང་སྦྲང་རྩིས་སྦགས་པ། མར་ཁུ། མེ་ཏོག་དམར་པོའམ། འབྲས་དམར་པོ་གང་རྙེད། ཟས་མཆོག ཏིལ། སོ་བ། ནས། གྲོ། སྲན་
མ༑ དཱུཪྺ། ཀུཤ་རྣམས་དང་། གཞན་ཡོ་བྱད་ཐམས་ཅད་འདྲ་ཞིང་གཏོར་མ་དང་རྫས་རྣམས་ནི་སྨུག་རྩི་སོགས་ཀྱིས་དམར་པོར་བྱའོ། །ལྔ་པ་བཤམ་ཐབས་ནི། ཐབ་ཀྱི་ཉེ་འཁོར་
ཐམས་ཅད་བྱི་དོར་ལེགས་པར་བྱས་ལ་དྲི་ཞིམ་པོས་བྱུག དེའི་ཤར་ནས་ཁ་ནུབ་ཏུ་ཕྱོགས་པས་རང་གི་གདན་ཇི་ལྟར་འོས་པ་གདིང་། རང་གི་གཡོན་ཐབ་ཀྱི་གཡས་ན་ཆུ་གཉིས་སྔོན་
འགྲོའི་ཉེར་སྤྱོད་དང་། འཇིག་རྟེན་དང་འཇིག་རྟེན་ལས་འདས་པའི་གཏོར་མ་གཉིས་དང་བཅས་པ་བཤམ། རང་གི་གཡས་ཐབ་ཀྱི་གཡོན་ན་ཡམ་ཤིང་། མར་ཁུ། མེ་ཏོག་དམར་

༄༅། །དཔོའམ་འབྲས་དམར། ཟས་མཆོག ཏིལ། སོ་བ། ནས་སོགས་བཤམ། དྲུག་པ་སྒྲུབ་པ་པོ་ནི། དགོང་མོའི་དུས་གོས་རྒྱན་དམར་པོས་
བརྒྱན༑ དབང་དུ་བྱ་བའི་བསམ་པས་སྔར་བཤམས་པའི་སྟན་ལ་ཁ་ནུབ་ཏུ་བལྟས་ཏེ། རྐང་མཐིལ་གཉིས་ཁ་སྦྱར་བ་པདྨའི་སྐྱིལ་ཀྲུང་གིས་འདུག་གོ །གཉིས་པ་དངོས་གཞི་ལ་དྲུག་གི་
དང་པོ་བདག་གི་རྣལ་འབྱོར་ནི། སྐྱབས་འགྲོ་ནས་བརྩམས་ཏེ་གདན་འོད་ཟེར་གྱི་རྣམ་པར་གྱུར་ནས་རང་ལ་ཐིམ་གྱི་བར་ངོར་ཆེན་དཀོན་མཆོག་ལྷུན་གྲུབ་ཀྱི་སྒྲུབ་ཐབས་བཞིན་
བྱ་༑ འདི་ནས་བརྩམས་ཏེ་སྦྱིན་སྲེག་གི་ཆོ་ག་མ་གྲུབ་ཀྱི་བར་དུ་ལག་པ་གཉིས་པུས་མོ་ལས་ཕྱིར་མི་འདའ་བ་ལ་བསླབ་པར་བྱའོ། །གཉིས་པ་མེ་བཙལ་ཞིང་བསྒྲུབ་པ་ནི་དཔལ་འབར་ཆེ་བ་
ཞིག་ལ་གོང་དུ་བཤད་པའི་མེ་སྦར་ཏེ། ཡམ་ཤིང་མར་ལ་སྦགས་པའམ། རྩྭ་སྐམ་པོ་གཞན་དང་བཅས་ལག་པ་གཉིས་ཀས་གུས་པའི་ཚུལ་གྱིས་ཐབ་ཀྱི་དབྱིབས་དང་མཐུན་པར་གཡས་

སུ་བསྐོར་ཞིང་ངག་ཏུ་ཧཱུྃ་བཛྲ་ཕཊ་ལན་གསུམ་དང་། ཨོཾ་བཛྲ་ཛྭ་ལ་རྃ་ཞེས་བརྗོད་དེ་ཐབ་ཀྱི་ནང་གི་ཏིང་ལོ་སྦྱར་ལ་མེ་གསོ། དེ་ནས་ཁུ་ཚུར་བཅངས་པའི་མཐེབ་མཛུབ་གཉིས་ཁ་
ཕྱེ་ལ་མཛུབ་མོ་གཞན་རྣམས་ཀྱང་དེའི་རིགས་འགྲེས་ཀྱིས་ཅུང་ཞིག་ཁ་ཕྱེ་བ་པདྨའི་ཁུ་ཚུར་གྱི་ཕྱག་རྒྱས་དགང་གཟར་བཟུང་ལ། ཕྱག་རྒྱ་དེ་བཞིན་གྱིས་བླུགས་གཟར་མར་དང་བཅས་
པས་དགང་གཟར་གྱི་ཁ་ལ་རེག་ཅིང་། བླུགས་གཟར་གྱི་མར་ཁུས་བུད་ཤིང་ལ་ཁྱབ་པར་བླུགས་ཏེ། ཨོཾ་བཛྲ་ཛྭ་ལ་རྃ་ཞེས་བརྗོད། གསུམ་པ་ཐབ་དང་ཡོ་བྱད་བསང་བ་
ནི། བསང་ཆུ་ལ་དམིགས་ཏེ་ཨ་མྲྀ་ཏས་བསང་། སྭ་བྷཱ་ཝས་སྦྱངས། སྟོང་པའི་ངང་ལས་ལས་བྱུང་བའི་དུང་ཕོར་དྲི་མ་མེད་པའི་ནང་དུ་བསང་ཆུ་རྫས་དང་
ཡོ་བྱད་རྣམས་ཀྱི་འབགས་པ་དང་མ་དག་པ་སེལ་བའི་ནུས་པ་དང་ལྡན་པར་གྱུར། ཨོཾ་ཨ་མྲྀ་ཏ་ཧཱུྃ་ཕཊ་ལན་བདུན་གྱིས་བྱིན་གྱིས་བརླབས་ལ། དེ་ནས་ཀུ་ཤའི་

༄༅། །འཐོར་གཡབ་ཀྱིས་རྫས་དང་ཡོ་བྱད་ཐབ་བཅས་ལ་འཐོར་ཞིང་། ཨོཾ་ཨ་མྲྀ་ཏ་བརྗོད་པས་བགེགས་བསལ། སྭ་བྷཱུ་ཝས་བསྲེག་རྫས་
དང་༑ མཆོད་རྫས་རྣམས་སྟོང་པར་སྦྱངས། སྟོང་པའི་ངང་ལས་ཨ་ལས་བྱུང་བའི་ཡེ་ཤེས་ཀྱི་ཀ་པཱ་ལ་ཡངས་ཤིང་རྒྱ་ཆེ་བ་རྣམས་ཀྱི་ནང་དུ་ཧཱུྃ་ཞུ་བ་ལས་བྱུང་
བའི་ལྷ་རྫས་ལས་གྲུབ་པའི་བསྲེག་རྫས་དང་། མཆོད་རྫས་རྣམས་དྭངས་ཤིང་ཐོགས་པ་མེད་པ་ལྷ་མཉེས་པ་དང་། སོ་སོའི་ལས་སྒྲུབ་པའི་ནུས་པ་དང་
ལྡན་པར་གྱུར་པར་བསམས་ལ། ཨོཾ་ཨཱཿ ཧཱུྃ་སྭཱ་ཧཱས་ཡམ་ཤིང་། ཨོཾ་ཤྲཱི་སཱ་ཧཱས་མར། ཨོཾ་ཛྲཱིཾསྭཱ་ཧཱས་འབྲུ། ཨོཾ་སྭཱ་སཱ་ཧཱས་རྫས་ཐམས་ཅད་བཀྲུ། ཨོཾ་ཀུ་རུ་
ཀུ་རུ་སྭཱ་ཧཱས་རྫས་ཐམས་ཅད་སྦྱངས། ཨོཾ་བཛྲ་ཨརྒྷཾ་ཨཱཿ ཧཱུྃ། ཨོཾ་བཛྲ་པཱ་དྱཾ་ཨཱཿ ཧཱུྃ། ཨོཾ་བཛྲ་པུཥྤེ་ཨཱཿ ཧཱུྃ་ནས། ཤབྡའི་བར་དང་། གཎྜི་ར་ཎི་ཏ་སོགས་

རོལ་མོ་བཅས་ཀྱི་བྱིན་གྱིས་བརླབ་པར་བྱའོ། །བཞི་པ་ཐབ་ཁུང་མངོན་པར་འདུ་བྱ་བ་ནི། ཐབ་སྭ་བྷཱ་ཝས་སྟོང་པར་སྦྱངས། སྟོང་པའི་ངང་ལས་པྃ་ལས་པདྨ་དང་རྃ་ལས་ཉི་
མའི་དཀྱིལ་འཁོར་གྱི་སྟེང་དུ་ཧཱུྃ་ལས་བྱུང་བའི་དབང་གི་ཐབ་ཁུང་དམར་པོ་ཟླ་གམ་རྒྱར་ཁྲུ་གང་པ། ཟབས་སུ་ཁྲུ་ཕྱེད་པ། ཁ་ཁྱེར་དང་མུ་རན་སོར་
བཞི་པ། ཁ་ཁྱེར་ལ་ལྕགས་ཀྱུའི་ཕྲེང་བས་མཚན་པ། ཡངས་ཤིང་རྒྱ་ཆེ་བ་དྭངས་ཤིང་ཐོགས་པ་མེད་པ། དེའི་ཕྱི་རོལ་དུ་སྟེགས་བུ་གྲུ་བཞི་པའི་གྲྭ་
བཞིར་ཟླ་ཕྱེད་རྡོ་རྗེས་མཚན་པ་བྲིས་པ་དང་གཉིས་སུ་མེད་པར་གྱུར། ཞེས་བརྗོད། ལྔ་པ་འཇིག་རྟེན་པའི་མེ་ལྷ་མཆོད་པ་ནི། མེ་འབར་བའི་དབུས་སུ་པྃ་ལས་
པདྨ་དང་། རྃ་ལས་ཉི་མའི་དཀྱིལ་འཁོར་གྱི་སྟེང་དུ་རྃ་ལས་བགྲང་ཕྲེང་རྃ་གྱིས་མཚན་པ་ལས་འོད་འཕྲོས་འདུས་ཡོངས་སུ་གྱུར་པ་ལས་མེ་ལྷ་ར་སྐྱེས་

ལ་ཞོན་པ། ཞལ་གཅིག་ཕྱག་གཉིས་པ་གཡས་བགྲང་ཕྲེང་། གཡོན་སྤྱི་བླུགས་འཛིན་པ། ལུས་པོ་མེའི་རང་བཞིན་
དམར་པོ། ཞལ་གྱི་དཀྱིལ་འཁོར་དམར་པོ་ལས་འོད་ཟེར་དམར་པོ་འཕྲོ་བ། གསུས་ཁྱིམ་ཆེ་བ། རལ་པའི་ཐོར་ཚུགས་ཅན། ཨག་ཚོམ་འཕྱང་
བ༑ དྲང་སྲོང་གི་ཚོགས་ཀྱིས་བསྐོར་བ། དེའི་དཔྲལ་བར་ཨོཾ། མགྲིན་པར་ཨཱཿ ཐུགས་ཀར་ཧཱུྃ། རང་གི་ཐུགས་ཀའི་ས་བོན་ལས་འོད་ཟེར་
འཕྲོས་པས་ཤར་ལྷོ་ནས་མེ་ལྷ་དྲང་སྲོང་གི་ཚོགས་ཀྱིས་བསྐོར་བ་ཨོཾ་བཛྲ་ས་མཱ་ཛཿ ཞེས་རྡོ་རྗེ་བསྡུ་བའི་ཕྱག་རྒྱ་དང་། ལག་པ་གཉིས་ཀྱི་མཐེ་བོང་གུང་མོའི་རྩ་བར་
གཞག མཛུབ་མོས་གུང་མོའི་རྒྱབ་ནས་བཀབ་པ་དབྱུ་གུ་རྩེ་གསུམ་པའི་ཕྱག་རྒྱ་རྣ་བའི་དྲུང་དུ་གཡབ་ཅིང་། ཚུར་སྤྱོན་ཚུར་སྤྱོན་འབྱུང་པོ་ཆེ། །མེ་ལྷའི་རྒྱལ་པོ་དྲང་སྲོང་

མཆོག །སྲེག་བླུགས་ཞལ་ཟས་བཞེས་སླད་དུ། །འདི་ཉིད་དུ་ནི་བཞུགས་སུ་གསོལ། །ཨོཾ་ཨགྣ་ཡེ་ཨེ་ཧྱེ་ཧི། ཞེས་པས་སྤྱན་དྲངས། ཨོཾ་པདྨ་ཀ་མ་
ལཱ་ཡ་སྟྭཾ། ཞེས་བརྗོད་ལ་པདྨའི་གདན་ལ་བཞུགས་པར་བསམ། ཨོཾ་ཨརྒྷཾ་ཨཱཿ ཧཱུྃ། ཨོཾ་པཱ་དྱཾ་ཨཱཿ ཧཱུྃ། ཞེས་ཕྱག་རྒྱ་དང་བཅས་པས་ཆུ་གཉིས་ཕུལ་ལ། ཛེ ཧཱུྃ་བཾ་
ཧོཿ ཞེས་བརྗོད་ལ་ཐབ་དབུས་ཀྱི་དམ་ཚིག་པ་ལ་བསྟིམ། སླར་ཡང་རང་གི་སྙིང་གའི་ས་བོན་ལས་འོད་ཟེར་འཕྲོས་པས་དབང་གི་ལྷ་རིགས་ལྔ་འཁོར་དང་བཅས་
པ་ཨོཾ་བཛྲ་ས་མཱ་ཛཿ ཞེས་དང་། རྡོ་རྗེ་བསྡུ་བའི་ཕྱག་རྒྱས་དབང་ལྷ་སྤྱན་དྲངས་ལ། དེ་བཞིན་གཤེགས་པ་ཐམས་ཅད་ཀྱིས་འདི་ལ་མངོན་པར་དབང་བསྐུར་བ་
སྩལ་དུ་གསོལ། ཞེས་གསོལ་བ་བཏབ་པས་དེ་བཞིན་གཤེགས་པ་རྣམས་ཀྱིས་བུམ་པའི་ཆུས་སྤྱི་བོ་ནས་དབང་བསྐུར་བས་སྐུ་གང་། དྲི་མ་དག ཆུའི་

༄༅། །ལྷག་མ་ཡར་ལུད་པ་ལས་འོད་དཔག་མེད་ཀྱིས་དབུར་བརྒྱན་པར་བསམ། དེ་ནས། ཨོཾ་ཨགྷ་ཡེ་ས་པ་རི་ཝཱ་ར་ཞེས་པའི་མཚན་
སྔགས་རེ་རེའི་འགོར་སྦྱར་བ་ཉེར་སྤྱོད་དང་། གཎྜེ་ར་ཎི་ཏ་རོལ་མོ་དང་བཅས་པས་མཆོད། མཚན་སྔགས་ཀྱི་མཐར། ཨོཾ་ཨཱཿ ཧཱུྃ་ཞེས་བཏགས་པས་ནང་མཆོད་དང་། རྡོ་རྗེ་
དྲིལ་བུ་འཛིན་པས། འཇིག་རྟེན་དབང་ཕྱུག་ཚངས་དབང་མགོན་གྱི་སྲས། །མེ་ལྷའི་རྒྱལ་པོ་ཌཱ་ཀིས་དབང་བསྐུར་བ། །ཤེས་རབ་མཆོག་གིས་ཉོན་མོངས་
ཐམས་ཅད་སྲེག །འཇིགས་བྱེད་མེ་ལྷ་ཉིད་ལ་རྣམ་པར་འདུད། །ཅེས་པས་བསྟོད། དེ་ནས་ཀུ་ཤའི་ཆུན་པོ་བརྒྱད་བསང་སྦྱངས། སྟོང་པའི་ངང་ལས་ཧཱུྃ་ལས་
བྱུང་བའི་ཀུ་ཤ་སྔོ་ལྗང་རྩ་བ་དང་རྩེ་མོ་མ་ཉམས་པ་དྭངས་ཤིང་ཐོགས་པ་མེད་པ་ཐབ་དང་ཡོ་བྱད་རྣམས་ཀྱི་འབགས་པ་དང་མ་དག་པ་སེལ་བའི་ནུས་པ་

དང་ལྡན་པར་གྱུར་པར་བསམས་ཏེ། ཨོཾ། ཀུ་ཤ་འདི་ནི་བཟང་ཞིང་དགེ །ས་ལས་སྐྱེས་པའི་སྙིང་པོ་མཆོག །ཚངས་པ་ཡི་ནི་དག་བྱེད་ཡིན། །དཀོན་
མཆོག་གསུམ་གྱི་དག་བྱེད་དེ། །དེས་བདག་ལ་གེགས་མེད་ཅིང་ཞི་བར་མཛོད་ཅིག ཨོཾ་བཛྲ་སཏྭ་ཨ། ཞེས་བརྗོད་དེ་ཐབ་ཀྱི་མདུན་ནས་གཡས་སྐོར་གྱི་རིམ་
པས་ཕྱོགས་མཚམས་བརྒྱུད་དུ་རྩེ་མོ་གཡས་སྐོར་དུ་དགྲམ་མོ། །དེ་ནས་གཟར་བུ་གཉིས་པདྨའི་ཁུ་ཚུར་གྱི་ཕྱག་རྒྱས་བཟུང་སྟེ། མེ་ལྷའི་ཞལ་ཅུང་ཟད་གདངས་པའི་ལྗགས་
ཧཱུྃ་ལས་རྡོ་རྗེ་ཧཱུྃ་གིས་མཚན་པ་ལ་རྃ་དང་། དགང་བླུགས་ཀྱི་གཟར་བུའི་ཁ་ལའང་རྃ་གྱིས་མཚན་པར་བསམས་ཏེ། ཨོཾ་ཨགྣ་ཡེ་སྭཱ་ཧཱ་ཞེས་ལན་བདུན་བརྗོད་
ཅིང་༑ མར་བླུགས་གཟར་བདུན་གྱིས་དགང་གཟར་བཀང་ལ་མཐར། ཨོཾ་ཨགྣ་ཡེ་ཨཱ་དཱི་བྱཱ་དཱི་བྱ་མཧཱ་ཤྲཱི་ཡེ་ཧ་བྱ་ཀ་བྱ་བ་ཧ་ནཱ་ཡ་སྭཱ་ཧཱ། ཞེས་བརྗོད་དེ་གཟར་བུ་

༄༅། །གཉིས་ཁ་སྦྱར་ལ་མེ་ལྷའི་ཞལ་དུ་ཕུལ་བར་བསམ་མོ། །དེ་ལྟ་བུ་ལན་གསུམ་གྱིས་བྱོན་ཟན་ཕུལ་ལ་བར་དེར་མེ་པྲ་བརྟགས་ཏེ་ངན་ན་ཧཱུྃ་ཞེས་བརྗོད་
ཅིང་བསང་ཆུས་ཕྱོགས་ཀུན་ཏུ་གཏོར་ཏེ་བགེགས་བསལ་ལོ། །དེ་ནས་ཨོཾ་བཛྲ་པུའེ་སོགས་ཉེར་སྤྱོད་ལྔས་མཆོད་ལ། དེ་ནས་བསྲེག་རྫས་རིམ་བཞིན་འབུལ་དགོས་པས་ཐོག་མར་
རྫས་རྣམས་ལག་པ་གཡོན་པས་བཟུང་ལ། གཡས་པའི་མཐེབ་སྲིན་གྱིས་སྟེང་ནས་བླང་ཞིང་ཅུང་ཟད་བསྐོར་ཏེ། མཆོག་སྦྱིན་གྱི་ཕྱག་རྒྱས་དབུལ། དེ་ཡང་ཡམ་ཤིང་བྱང་ཆུབ་ཀྱི་ཤིང་
དུ་མོས་ཏེ། ཨོཾ་ཨགྣ་ལྷ་སྔགས་ཡེ་སྭཱ་ཧཱ། ཨོཾ་བོ་དྷི་རྫས་སྔགས་བྲྀཀྵཱ་ཡ། རྒྱལ་པོ་ལས་སྔགས་དང་། ཡུལ་འཁོར་དང་། པཎྜི་ཏ་ལ་སོགས་པའི་འགྲོ་བ་
ཐམས་ཅད་ཝཱ་ཤཾ་ཀུ་རུ་ཧོཿ ཞེས་པ་ཚར་གཅིག་དང་། ཨོཾ་བོ་དྷི་བྲྀཀྵཱ་ཡ་སྭཱ་ཧཱ་ལན་ལྔ། ཡང་ལྷ་སྔགས་རྫས་སྔགས། ལས་སྔགས་སྤེལ་བ་ཚར་གཅིག་བཅས་ཁྱོན་བདུན་

ནམ་ཉེར་གཅིག་སོགས་འབུལ་ནའང་དེས་རིགས་འགྲེའོ། །སྤེལ་ཚིག་ནི་བཤད་མ་ཐག་པ་ལྟར་ཡིན་པས་དེས་འོག་མ་རྣམས་ལའང་རིགས་འགྲེ་བྱས་ལ། ཨོཾ་ཨགྣ་ཡེ་སྭཱ་ཧཱས་མར
དང་། ཨོཾ་བཛྲ་པུཥྚ་ཡེ་སྭཱ་ཧཱས་འབྲས་དམར་རམ། ཨོཾ་ཨགྣ་ཡེ་སྭཱ་ཧཱས་མེ་ཏོག་དམར་པོ་དང་། ཨོཾ་སརྦ་སཾ་པ་དེ་སྭཱ་ཧཱས་ཟས་མཆོག་དང་། ཨོཾ་སརྦ་པཱ་པྃ་ད་ཧ་
ན་བཛྲ་ཡ་སྭཱ་ཧཱས་ཏིལ་དང་། ཨོཾ་བཛྲ་བི་ཛཱ་ཡ་སྭཱ་ཧཱས་འབྲས་སོ་དང་། ༀ་མཧཱ་བེ་ག་ཡ་སྭཱ་ཧཱས་ནས་དང་། ཨོཾ་བཛྲ་གྷསྨ་རཱ་ཡ་སྭཱ་ཧཱས་གྲོ་དང་། ཨོཾ་མཧཱ་བ་
ལཱ་ཡ་སྭཱ་ཧཱས་སྲན་མ་དང་། ཨོཾ་བཛྲ་ཨཱ་ཡུ་ཥེ་སྭཱ་ཧཱས་དཱུཪྺ་དང་། ཨོཾ་ཨ་པྲ་ཏི་ཧ་ཏ་བཛྲ་ཡ་སྭཱ་ཧཱས་ཀུ་ཤ་རྣམས་ཕུལ་ལ། སྡེ་ཚན་རེ་རེའི་གོང་འོག་ཏུ་ལྷ་
སྔགས༑ རྫས་སྔགས། ལས་སྔགས་སོགས་སྦྱོར་ཚུལ་གོང་ལྟར་ཤེས་པར་བྱའོ། །དེ་ལྟར་མེ་ལྷ་ལ་བསྲེག་རྫས་ཇི་ཙམ་འབྱོར་པ་ཕུལ་བའི་མཐར། གོང་ལྟར་མཆོད་བསྟོད་བྱས་

༄༅།  །དལ། ཡང་གོང་བཞིན། ཨོཾ་ཨརྒྷཾ་སོགས་ཀྱིས་ཆུ་གཉིས་དབུལ། མར་བླུགས་གཟར་གང་ཐབ་ཏུ་བླུགས་ཏེ། ཨོཾ་བཛྲ་ཛྭ་ལ་རྃ་ཞེས་བརྗོད་
ལ༑ མེ་ལྷ་འབར་བའི་རྣམ་པར་གྱུར་པར་བསམ་མོ། །དྲུག་པ་འདས་པའི་མེ་ལྷ་མཆོད་པ་ནི། མེ་འབར་བའི་དབུས་སུ་དྲི་མ་མེད་པའི་ཧཱུྃ་ཡིག་ཡོངས་སུ་གྱུར་པ་
ལས་ཞེས་པ་ནས། ཡེ་ཤེས་ཀྱི་མེ་རབ་ཏུ་འབར་བའི་དབུས་ན་བཞུགས་པའི་བར་སྒྲུབ་ཐབས་བཞིན་དང་། སྐུ་ལས་མདངས་དང་འོད་ཟེར་དམར་པོ་འཕྲོ་
བ༑ དེའི་དཔྲལ་བར་ཨོཾ་སོགས་ནས། ས་མཱ་ཛཿ ཞེས་པའི་བར་སྒྲུབ་ཐབས་བཞིན་ལ་རྡོ་རྗེ་བསྡུ་བའི་ཕྱག་རྒྱ་བཅས་བྱ། སྤོས་དང་བཅས་པའི་རྡོར་དྲིལ་འཛིན་པས། མ
ལུས་སེམས་ཅན་ཀུན་གྱི་མགོན་གྱུར་ཅིང་། །ཞེས་སོགས་ཀྱི་མཐར་ཨོཾ་བྷཱུ་ཏ་ཌཱ་མ་ར་ས་པ་རི་ཝཱ་ར་ཨེ་ཧྱེ་ཧིས་སྤྱན་དྲངས་ལ། ཨོཾ་བྷཱུ་ཏ་ཌཱ་མ་ར་ས་པ་རི་ཝཱ་ར་

ཨརྒྷཾ་སོགས་ཀྱིས་མཆོད། ཛཿ ཧཱུྃ་བཾ་ཧོཿ གཉིས་སུ་མེད་པར་བསྟིམ། སླར་ཡང་ཐུགས་ཀའི་ཧཱུྃ་ལས་སོགས་དབང་ལྷ་སྤྱན་འདྲེན་སྒྲུབ་ཐབས་བཞིན་ལས། ཆུའི་
ལྷག་མ་ཡར་ལུད་པ་ལས་འོད་དཔག་མེད་ཀྱིས་དབུར་བརྒྱན་པར་བསམ་མོ། །ལྷ་དེ་ཉིད་ཆགས་པའི་ཉམས་དང་ལྡན་ཞིང་འོད་ཟེར་དམར་པོ་འཕྲོ་བ་དང་
སྡུད་པའི་སྒོ་ནས་རྒྱལ་པོ་དང་། ཡུལ་འཁོར་དང་པཎྜི་ཏ་ལ་སོགས་པ་ཐམས་ཅད་ཆགས་ཤིང་འདུན་པའི་ལས་མཛད་པར་བསམས་ལ། སླར་ཡང་ཧཱུྃ་ཞེས་
བརྗོད་ཅིང་ཐབ་དང་། ཡོ་བྱད་ཐམས་ཅད་ལ་བསང་ཆུ་གཏོར་ཏེ་མི་གཙང་བའི་ཉེས་པ་ཐམས་ཅད་དག་པར་བསམ་མོ། །དེ་ནས་གཟར་བུ་གཉིས་བླངས་ཏེ་ལྷའི་ཞལ་ཅུང་ཟད་
གདངས་པར་བསམ་པ་སོགས་སྔར་ལྟར་གསལ་བཏབ་སྟེ། ཧཱུྃ་བཛྲ་ཕཊ་ཅེས་ཚར་ཁ་ཤས་བརྗོད། དེ་ནས་ཨོཾ་ཨགྣ་ཡེ་སྭཱ་ཧཱ་ཞེས་པ་ལན་བདུན་གྱིས་བླུགས་གཟར་གྱིས་མར་

༄༅། །བླུགས་པས་དགང་གཟར་བཀང་ལ་མཐར། ཨོཾ་ཨགྣ་ཡེ་ཨཱ་དཱི་བྱཱ་དཱི་བྱ་ཞེས་སོགས་ཀྱི་མཐར། རྒྱལ་པོ་དང་། ཡུལ་འཁོར་
དང་༑ པཎྜི་ཏ་ལ་སོགས་པའི་འགྲོ་བ་ཐམས་ཅད་ཝཱ་ཤཾ་ཀུ་རུ་ཧོཿ ཞེས་བརྗོད་དེ། གཟར་བུ་གཉིས་ཁ་སྦྱར་ཏེ་ལྷའི་ཞལ་དུ་ཕུལ་བར་བསམ། དེ་ལྟ་བུ་ལན་གསུམ་ལ་
སོགས་པས་བྱོན་སྐྱེམས་ཕུལ་ལ། དེ་ནས། ཨོཾ་བྷཱུ་ཏ་ཌཱ་མ་ར་ས་པ་རི་ཝཱ་ར་ཨརྒྷཾ་སོགས་མཚན་སྔགས་རེ་རེ་བཞིན་སྦྱར་བའི་ཉེར་སྤྱོད་རོལ་མོ་དང་བཅས་པས་མཆོད། མཚན་
སྔགས་སྔོན་འགྲོའི་ཨོཾ་ཨཱཿ ཧཱུྃ་གིས་ནང་མཆོད་དབུལ། དཔལ་ཆེན་ནམ་མཁའི་སོགས་བློ་ཀ་གཉིས་ཀྱིས་བསྟོད། དེ་ནས་ཡམ་ཤིང་སྔར་བཞིན་བཟུང་སྟེ། ཧཱུྃ་བཛྲ་ལྷ་
སྔགས་ཕཊ་ཚར་གསུམ་ཙམ་དང་། ཨོཾ་བོ་དྷི་རྫས་སྔགས་བྲྀཀྵཱ་ཡ། རྒྱལ་པོ་¸ལས་སྔགས་དང་། ཡུལ་འཁོར་སོགས་གོང་བཞིན་དང་བཅས་ཏེ་ཚར་གཅིག་དང་། དེ་

ནས༑ ཨོཾ་བོ་དྷི་བྲྀཀྵཱ་ཡ་སྭཱ་ཧཱ་རྐྱང་པས་ཇི་ཙམ་འོས་པ་ཕུལ་བའི་མཐར། སླར་ཡང་ཧཱུྃ་བཛྲ་ཕཊ། ཨོཾ་བོ་དྷི་བྲྀཀྵཱ་ཡ། རྒྱལ་པོ་དང་། ཡུལ་འཁོར་སོགས་ཚར་
གཅིག་དབུལ། དེ་བཞིན་དུ་རྫས་གཞན་མ་རྣམས་ལ་ཡང་རིགས་འགྲེས་ཏེ་ཤེས་པར་བྱའོ། །གྲངས་ནི་རྫས་གཞན་མ་རྣམས་ལྔ་བཅུ་རེ་དང་། གཙོ་བོར་ལྷ་སྔགས་དང་མེ་ཏོག་དམར་
པོའམ། འབྲས་དམར་པོ་ལ་གྲངས་འཛིན་ཅིང་ལྔ་བཅུ་རེ་སོང་བ་དང་། སྤེལ་ཚིག་རེ་བརྗོད་པ་དེ་འདྲ་བས་བརྒྱ་སྟོང་སོགས་ཅི་ནུས་འབུལ་བ་མ་གཏོགས་འདྲ་ཞིང་། སྒྲུབ་གཡོག་
གཅིག་གིས་གྲངས་བཟུང་ལ། མེ་རྒྱུན་མ་ཆད་ཙམ་གྱི་བུད་ཤིང་ཡང་གཞུག་གོ །དེ་ཡང་ཡམ་ཤིང་ནི་མེ་འོད་འབར་བ་ལ། ཞུ་བའི་རྫས་རྣམས་ནི་ལྷའི་ཞལ་དུ། གོང་བུའི་རྫས་རྣམས་
ནི་ཕྱག་ཏུ། ཀུ་ཤ་ནི་དབུའི་གཙུག་ཏོར་ལ་ཕུལ་བར་བསམ་མོ། །བསྲེག་རྫས་རྣམས་རྫོགས་པ་དང་། གོང་བྱོན་སྐྱེམས་སྐབས་སུ་བཤད་པ་ལྟར་མར་དགང་བླུགས་གསུམ་དབུལ། དེ་

༄༅། །ནས་མཆོད་པ་བྱིན་གྱིས་བརླབས་ཏེ། ཕྱི་མཆོད་རྣམས། དྲི་མེད་ཡིད་དུ་འོང་བ་ཡི། །ལྷ་རྫས་དམ་པའི་མཆོད་ཡོན་འདི། །ཞེས་
དང་༑ ཞབས་བསིལ་འདི་ཟེར་ནས་འདོན་པ་བསྒྱུར་བ་མ་གཏོགས་གཞན་ཀྱི་རྡོར་བཞིན་བྱ་བའམ། འཇིག་རྟེན་ཁམས་ནི་དཔག་མེད་ན་སོགས་སམ། བསྡུ་ན་སྔགས་མཆོད་
རྐྱང་པས་ཀྱང་རུང་། གོང་བཞིན་ནང་མཆོད་དང་བསྟོད་པ་བཅས་བྱ། དེ་ནས་གཏོར་མ་དང་པོ་ལ་ཆབ་ཀྱིས་བྲན་ཏེ། ཨོཾ་ཨ་མྲྀ་ཏས་བསང་། སྭ་བྷཱུ་ཝས་སྦྱངས། སྟོང་པའི་
ངང་ལས་ཨ་ལས་བྱུང་བའི་ཡེ་ཤེས་ཀྱི་ཀ་པཱ་ལ་ཡངས་ཤིང་རྒྱ་ཆེ་བའི་ནང་དུ་གཏོར་མ་ཤ་ལྔ། བདུད་རྩི་ལྔ། ཡེ་ཤེས་ལྔ་རྣམས་ཞུ་བ་ལས་བྱུང་བའི་ཡེ་
ཤེས་ཀྱི་བདུད་རྩིའི་རྒྱ་མཚོ་ཆེན་པོར་གྱུར། ཨོཾ་ཨཱཿ ཧཱུྃ་ཧ་ཧོ་ཧྲཱིཿ ལན་གསུམ་གྱིས་བྱིན་གྱིས་བརླབས་ལ། མཚན་སྔགས་སྔོན་འགྲོའི་ཨ་ཀཱ་རོ་བཏགས་པ་ལན་གསུམ་

སོགས་ཀྱིས་དབུལ། མཚན་སྔགས་སྔོན་འགྲོའི་ཕྱི་ནང་གི་མཆོད་པ་དང་བསྟོད་པ་བཅས་ཀྱི་མཐར། མཆོད་སྦྱིན་གཏོར་མ་འདི་བཞེས་ལ་སོགས་ནས། ཡིད་ལ་འདོད་པ་
ཀུན་འགྲུབ་ཤོག་གི་བར་བྱ། མཐར་ཐལ་མོ་སྦྱར་ཏེ། མགོན་པོ་ཐུགས་རྗེ་ཆེན་པོ་དང་ལྡན་པ་ཁྱེད་རྣམས་ཀྱིས་བདག་གི་རྒྱུད་བྱིན་གྱིས་བརླབ་ཏུ་
གསོལ༑ རྒྱལ་པོ་དང་། ཡུལ་འཁོར་དང་། པཎྜི་ཏ་ལ་སོགས་པའི་འགྲོ་བ་མཐའ་དག་བདག་ལ་ཆགས་ཤིང་འདུན་པར་མཛད་དུ་གསོལ། ཞེས་
སོགས་རང་གི་ཡིད་ལ་གང་འདོད་པའི་དོན་གསོལ་བ་གདབ། ཡི་གེ་བརྒྱ་པ་ཅི་ནུས་བཟླས་པའི་མཐར། མ་འབྱོར་པ་དང་ཉམས་པ་དང་ཞེས་སོགས་དང་། བདག་ཅག་
ལས་དང་པོ་པའི་རྟེན་གྱི་གང་ཟག་ཏུ་གྱུར་པས་སེམས་སྒྲིབ་པ་དང་ལྡན་པའི་དབང་གིས་ཏིང་ངེ་འཛིན་མི་གསལ་བ་དང་། བྱིང་བ་དང་རྒོད་པའི་དབང་

༄༅། །གིས་ཆོ་ག་ལྷག་ཆད་དུ་གྱུར་པ་ཐམས་ཅད་བཟོད་པར་མཛད་དུ་གསོལ། ཨོཾ་ཁྱེད་ཀྱིས་སེམས་ཅན་དོན་ཀུན་མཛད་ཅེས་
སོགས་ཀྱི་མཐར། ཨོཾ་ཨཱཿ ཧཱུྃ་བཛྲ་མུཿ ཞེས་དང་། མཐེབ་སྲིན་གྱི་སེ་གོལ་གྱི་སྒྲས། ཡེ་ཤེས་པ་རང་བཞིན་གྱི་གནས་སུ་གཤེགས་པར་བསམ། སྲིན་ལག་གིས་
ཐབ་ཀྱི་དབུས་ནས་ཐལ་བ་ཅུང་ཟད་བླངས་ལ་དཔྲལ་བར་བསྐུས་ཏེ། དམ་ཚིག་པ་རང་ལ་ཐིམ་པར་བསམ་མོ། །གསུམ་པ་རྗེས་ལ་དྲུག་ལས། དང་པོ་མེ་ལྷ་ལྷག་མས་མཆོད་པ་
ནི༑ ཐབ་ཁུང་དུ་མར་བླུགས་གཟར་གང་དགང་གཟར་ལ་རེག་པ་དང་བཅས་པས་བླུགས་ལ། ཨོཾ་བཛྲ་ཛྭ་ལ་རྃ་ཞེས་བརྗོད་དེ། མེ་ལྷ་ཞལ་ཕྱག་གི་རྣམ་པ་ཅན་དུ་གྱུར་པར་
བསམས་ལ། བསྲེག་རྫས་རྣམས་ཀྱི་ལྷག་མ་བདུན་ནམ་བཅུ་གཅིག་ལ་སོགས་པ་ཅི་འབྱོར་ཕུལ་མཐར། བྱོན་ཟན་གྱི་སྐབས་ལྟར་མར་དགང་བླུགས་གསུམ་གང་བའི་སྦྱིན་སྲེག་ཏུ་

དབུལ༑ ཡོན་བདག་ལ་སོགས་པའི་དོན་དུ་བྱེད་པའི་ཚེ་སྤྲོ་ན། དེའི་ལག་པ་གཡས་པའི་མཐེ་བོང་དགང་གཟར་དང་ལྷན་ཅིག་ཏུ་བཟུང་ལ་གང་བའི་སྦྱིན་སྲེག་ལན་གསུམ་ཕུལ་བའི་
མཐར༑ རྒྱལ་པོ་དང་། ཡུལ་འཁོར་དང་། པཎྜི་ཏ་ལ་སོགས་པ་འགྲོ་བ་ཐམས་ཅད་ཝཱ་ཤཾ་ཀུ་རུ་ཧོཿ ཞེས་བདུན་ཚན་གསུམ་པོ་རེ་རེའི་མཐར་བྱའོ། །གཉིས་པ་
ནི། གཏོར་མ་གཉིས་པ་དེ་ཉིད་ལ་ཆབ་བྲན་ཏེ། བསང་སྦྱངས། སྟོང་པའི་ངང་ལས་རིན་པོ་ཆེ་ལས་གྲུབ་པའི་སྣོད་ཡངས་ཤིང་རྒྱ་ཆེ་བའི་ནང་དུ་གཏོར་མ་ཁ་དོག་
དྲི་རོ་ནུས་པའི་མཐུ་ཕུན་སུམ་ཚོགས་པ་བདུད་རྩིའི་རྒྱ་མཚོ་ཆེན་པོར་གྱུར། ཨོཾ་ཨཱཿ ཧཱུྃ་ཞེས་ལན་གསུམ་ལ་སོགས་པས་བྱིན་གྱིས་བརླབ། ལག་གཡས་མཆོག་སྦྱིན་
གྱི་ཕྱག་རྒྱ་བྱས་ཏེ། ཨོཾ་ཨགྣ་ཡེ་ས་པ་རི་ཝཱ་ར་ཨོཾ་ཨ་ཀཱ་རོ་མུ་ཁཾ་ཞེས་སོགས་གསུམ་མམ་ལྔས་ཕུལ་ལ། མཐར་མཚན་སྔགས་སྔོན་འགྲོའི་ཕྱི་ནང་གི་མཆོད་པ་

༄༅། ། འཇིག་རྟེན་དབང་ཕྱུག་ཚངས་དབང་སོགས་ཀྱི་བསྟོད་པ་བློ་ཀ་གཅིག་གི་མཐར། སྤྲོ་ན། ཚངས་པ་འཇིག་རྟེན་མགོན་གྱི་
སྲས༑ །སོགས་གོང་ཞི་བའི་སྦྱིན་སྲེག་ནང་ལྟར་གྱིས་བསྟོད། གསུམ་པ་ནི། དྲང་སྲོང་ཆེན་པོ་འཁོར་དང་བཅས་པ་ཁྱེད་རྣམས་ཀྱིས་རྒྱལ་པོ་དང་། ཡུལ་འཁོར་
དང་༑ པཎྜི་ཏ་སོགས་འགྲོ་བ་ཐམས་ཅད་བདག་ལ་ཆགས་ཤིང་འདུན་པར་མཛད་དུ་གསོལ། ཞེས་འདོད་དོན་གསོལ་ལ། བཞི་པ་དང་ལྔ་པ་གོ་རིམ་ཅུང་ཟད་ཁ་
བསྒྱུར་ཏེ། ཡི་གེ་བརྒྱ་པ་ལན་གསུམ་གྱིས་ལྷག་ཆད་ཁ་བསྐངས་ལ། ཨོཾ་ཨརྒྷཾ་ཨཱཿ ཧཱུྃ། ཨོཾ་པཱ་དྱཾ་ཨཱཿ ཧཱུྃ་གིས་མཆོད་ཡོན་དང་ཞབས་བསིལ་དབུལ། བདག་གི་དོན་
དང་གཞན་གྱི་དོན། །བྱིན་ཟ་ཁྱོད་ཀྱིས་བསྒྲུབས་ཀྱི་གཤེགས། །ཇི་བཞིན་དུས་སུ་སླར་གཤེགས་ཏེ། །བདག་གི་དངོས་གྲུབ་ཐམས་ཅད་སྒྲུབས། །

ཨོཾ་ཨགྣ་ཡེ་གཙྪ་ཞེས་དང་། དབྱུ་གུ་རྩེ་གསུམ་པའི་ཕྱག་རྒྱ་ཕྱིར་བསྐྱེད་དེ། མེ་ལྷ་རང་བཞིན་གྱི་གནས་སུ་གཤེགས། དམ་ཚིག་པ་རང་ལ་ཐིམ་པར་བསམ་མོ། །
དེ་ནས་རང་གི་དཔྲལ་བར་ཨོཾ་སོགས་གནས་གསུམ་བསྲུང་། བསྔོ་སྨོན་དང་བཀྲ་ཤིས་ཅི་ཤེས་བྱའོ། །དྲུག་པ་ནི། རླུང་སེམས་དབང་དུ་བྱ་བ་སོགས་མཆོག་གི་དངོས་གྲུབ་སྒྲུབ་པ་
ཡིན་ན་མེ་མ་ཤིའི་བར་དུ་མི་བསྒུལ། ཤི་བ་དང་གཞན་རེག་ཏུ་མི་གཞུག་པར་རང་གིས་ཕྱགས་ལ་གནས་དབེན་པར་བསྐྱལ། ཐུན་མོང་གི་དངོས་གྲུབ་ཙམ་ལ་འཕྲལ་དུ་ཕྱུགས་ལ་ཐབ་ཀྱི་
ཤུལ་དང་། ཉེ་འཁོར་ཐམས་ཅད་དྲི་ཞིམ་པོའི་ཆུས་བྱུགས་ཏེ། མེ་ཏོག་ལ་སོགས་པ་གཏོར་ལ་བཀྲ་ཤིས་པར་བྱའོ། །སྨྲས་པ། དབང་བྱེད་འོད་ཟེར་རཱ་གའི་ལྕགས་ཀྱུའི་འཕྲུལ། །ཕྲ་
མོས་ཡིད་ཅན་འགུགས་པའི་མཐུ་དཔལ་ལ། །ཡིད་སོང་སྦྱོར་དངོས་རྗེས་ཚང་ཆོ་ག་འདི། །སྲིད་གསུམ་དབང་དུ་བྱ་བའི་དོན་དུ་བྲིས།། ༈ །ཨོཾ་སྭ་སྟི། མཐུ་སྟོབས་རྣོ་མྱུར་

༄༅། །གཏུམ་དྲག་རྡོ་རྗེའི་ཐོག །ཕྱི་ནང་གསང་དགྲའི་ཡིད་སྲུབས་དཔུང་འཇོམས་མཚོན། །འབེབས་བྱེད་གསང་ཆེན་ཐེག་པའི་ལས་མཐའི་རིམ། །དྲག་
པོ་ཧོམ་གྱི་ཆོ་ག་བཞི་པར་དགེ། །འདིར་བསྙེན་པ་ལས་རུང་སོང་ཞིང་དམ་ལྡན་གྱི་རྣལ་འབྱོར་པས་བསྟན་པ་དང་སེམས་ཅན་སོགས་ལ་གནོད་བྱེད་ཀྱི་གདུག་པ་ཅན་ཚར་གཅོད་པའི་
ཕྱིར༑ དྲག་པོའི་སྲེག་བླུགས་བྱ་བའི་ཚུལ་ལ་སྦྱོར་དངོས་རྗེས་གསུམ་ལས། དང་པོ་ལ་དྲུག་གི་དང་པོ་ཐབ་ནི། དབེན་ཞིང་ཉམས་དགའ་ལ་ས་ཆོག་བྱས་པའི་གནས་སུ། རང་ཉིད་ཁ་
ལྷོར་བསྟན་གྱིས་འདུག་པའི་མདུན་གྱི་གཞི་དེར་ཐིག་ཆེན་བརྒྱད་སྤྱི་དང་མཐུན་པར་བཏབ་ལ། དེ་ནས་སོར་དྲུག་དང་གསུམ་གཉིས་ཀྱི་ཚད་ཀྱིས་ལན་གཉིས་བསྐོར་བས་ཐབ་ནང་
དང་༑ དེའི་ཕྱི་རུ་སོར་དྲུག་པ་གཉིས་ཀྱིས་ལན་གཉིས་བསྐོར་བས་ཁ་ཁྱེར་དང་མུ་རན་འབྱུང་། ཟླུམ་སྐོར་གཉིས་པ་དང་ལྷོའི་ཚངས་ཐིག་འཛོམ་པ་ནས་གཡོན་པས་སྲད་བུ་བཟུང་

སྟེ༑ དེ་ནས་དབུས་ཀྱི་བར་གྱི་སྲད་བུ་དེས་གཡས་གཡོན་གྱི་ཟླུམ་སྐོར་གཉིས་པའི་གང་སླེབ་ལ་མཚན་མ་བྱས་པས་ཐབ་ནང་དང་། དེ་བཞིན་དུ་ཟླུམ་སྐོར་གསུམ་པ་དང་བཞི་པ་ལ་ཡང་སྔ་
མའི་རིགས་འགྲེ་སྦྱར་ལ་མཚན་མ་བྱ། དེ་སྟེང་ཐིག་རྣམས་བཏབ་པས་གྲུ་གསུམ་རིམ་པ་གསུམ་འབྱུང་བས་ཐབ་ནང་དང་ཁ་ཁྱེར་དང་མུ་རན་འབྱུང་ངོ་། །དེའི་ཕྱི་རོལ་དུ་ལྷོ་བྱང་གི་ཟླུམ་
སྐོར་ཕྱི་མ་དང་ཚངས་ཐིག་འཛོམ་པ་ནས། དབུས་ཀྱི་སྲད་བུ་དེས་ཟུར་ཐིག་བཞི་དང་། དེའི་ཕྱི་རོལ་དུ་ཡང་སོར་བཞིའི་མཚན་མ་བྱས་ཏེ། དེ་ནས་གོང་བཞིན་ཟུར་ཐིག་ལ་རྟགས་བྱས་
པའི་སྟེང་ཐིག་བཏབ་པས་ཐབ་སྟེགས་དཔངས་དང་བཅས་པ་འབྱུང་བར་བཤད་ཅིང་། ནང་དུ་པདྨ་འདབ་བརྒྱད་སོགས་འདྲ། ཐབ་ཀྱི་གཞི་ཐམས་ཅད་ཚོན་ཁ་དོག་ནག་པོ་དང་
མུ་རན་གང་རུང་ལ་རྡོ་རྗེ་རྩེ་གསུམ་པ་རྭ་གདེངས་པའི་ཕྲེང་བ་དང་། བཅད་ཚོན་ཐམས་ཅད་ཁ་དོག་སྔོ་སྐྱས་བྱ་ཞིང་། དབུས་ཀྱི་ཉི་གདན་གྱི་སྟེང་དུ་ཚོམ་བུ་སྔོན་པོ་དགོད། གཉིས་པ་

༄༅། །བུད་ཤིང་ནི། ཚེར་མ་ཅན་གྱི་ཤིང་ནག་པོའམ། བོང་བུ་དང་རྔ་མོང་གི་སྦྱང་སོགས་ཀྱིས་གྲུ་གསུམ་དུ་བརྩིགས་པའི་ནང་གི་འཇིག་རྟེན་པའི་ཤར་ལྷོར་
ཏིང་ལོ་གྲུ་གསུམ་ཞིག་ཀྱང་བཤམ། གསུམ་པ་སྦྱར་བ་མེ་ནི། ཤན་པའི་ཁྱིམ་གྱི་མེའམ། རྡོ་ལྕགས་གཙུབས་པ་ལས་བྱུང་བའི་མེས་བྱའོ། །བཞི་པ་རྫས་ནི། ཡམ་ཤིང་ནག་ཅིང་
འཁྱོགས་པ་དྲི་མི་ཞིམ་པ་སྦོམ་ཕྲ་མཐེའུ་ཆུང་ཙམ་དང་། ཚད་སོར་བཅུ་པ་བརྒྱ་ལྷག་ཙམ། གཞན་ཡང་། མར་ཁུ། ཤ་ཁྲག་དུག་སྣ་སོགས་ཁྱད་པར་གྱི་རྫས་དང་
མཆོག་སོགས་རྫས་གཞན་ཐམས་ཅད་འདྲའོ། །ལྔ་པ་བཤམ་ཐབས་ནི། ཐབ་ཀྱི་ཉེ་འཁོར་ཐམས་ཅད་བྱི་དོར་ལེགས་པར་བྱས་ལ་ཁྲག་སྣ་དང་དུག་སྣ་སོགས་ཀྱིས་བྱུག དེའི་བྱང་ནས་
ཁ་ལྷོར་བལྟས་སུ་རང་གི་སྟན་དང་། རང་གི་གཡས་ཐབ་ཀྱི་གཡོན་ན་ཆུ་གཉིས་སྔོན་འགྲོའི་ཉེར་སྤྱོད་དང་། འཇིག་རྟེན་དང་འཇིག་རྟེན་ལས་འདས་པའི་གཏོར་མ་གཉིས་དང་བཅས་པ་

བཤམ༑ རང་གི་གཡོན་ཐབ་ཀྱི་གཡས་ན་ཡམ་ཤིང་དང་། མར་ཁུ་དང་། ཁྱད་པར་གྱི་རྫས་དང་། ཏིལ་སོགས་བཤམ། དྲུག་པ་སྒྲུབ་པ་པོ་ནི། ནམ་ཕྱེད་ཉིན་ཕྱེད་གང་རུང་
ལ༑ ཁྲུས་བྱས་གོས་རྒྱན་ནག་པོས་བརྒྱན། གདུག་པ་ཅན་བསྒྲལ་འདོད་ཀྱི་བསམ་པས་སྔར་བཤམས་པའི་སྟན་ལ་ཁ་ལྷོར་བལྟས་ཏེ་གཡས་བསྐུམ་གཡོན་བརྐྱངས་པའི་ཕྱེད་ཀྲུང་གིས་
འདུག་གོ །གཉིས་པ་དངོས་གཞི་ལ་དྲུག་གི་དང་པོ་བདག་གི་རྣལ་འབྱོར་ནི། སྐྱབས་འགྲོ་ནས་བརྩམས་ཏེ་གདན་འོད་ཟེར་གྱི་རྣམ་པར་གྱུར་ཏེ་རང་ལ་ཐིམ་གྱི་བར་ངོར་ཆེན་
དཀོན་མཆོག་ལྷུན་གྲུབ་ཀྱི་སྒྲུབ་ཐབས་བཞིན་བྱའོ། །འདི་ནས་བརྩམས་ཏེ་སྦྱིན་སྲེག་གི་ཆོ་ག་མ་གྲུབ་ཀྱི་བར་དུ་ལག་པ་གཉིས་པུས་མོ་ལས་ཕྱིར་མི་འདའ་བ་ལ་བསླབ་པར་བྱ། གཉིས་པ་
མེ་བཙལ་ཞིང་སྒྲུབ་པ་ནི། དཔལ་འབར་ཆེ་བ་ཞིག་ལ་གོང་དུ་བཤད་པའི་མེ་སྦར་ཏེ། ཡམ་ཤིང་མར་ལ་སྦགས་པའམ། རྩ་སྐམ་པོ་གཞན་དང་བཅས་པའི་ལག་པ་གཉིས་ཀས་གུས་པའི་

༄༅། །ཚུལ་གྱིས་ཐབ་ལ་གཡོན་ནས་གྲུ་གསུམ་དུ་བསྐོར་ཞིང་། ངག་ཏུ་ཧཱུྃ་བཛྲ་ཕཊ་ལན་གསུམ་དང་། ཨོཾ་བཛྲ་ཛྭ་ལ་རྃ་ཞེས་བརྗོད་དེ་ཐབ་ཀྱི་ནང་གི་
ཏིང་ལོ་སྦྱར་ཏེ་མེ་གསོ། དེ་ནས་ལག་གཉིས་རྡོ་རྗེ་ཁུ་ཚུར་བཅིངས། མཛུབ་མོ་བསྒྲེང་བ་ཁྲོ་བོའི་ཁུ་ཚུར་གྱི་ཕྱག་རྒྱས་དགང་བླུགས་བཟུང་ལ། བླུགས་གཟར་མར་དང་བཅས་པས་
དགང་གཟར་གྱི་ཁ་ལ་རེག་ཅིང་། བླུགས་གཟར་གྱི་མར་ཁུས་བུད་ཤིང་ལ་ཁྱབ་པར་བླུགས་ཏེ། ཨོཾ་བཛྲ་ཛྭ་ལ་རྃ་ཞེས་བརྗོད། གསུམ་པ་ཐབ་དང་ཡོ་བྱད་བསང་བ་ནི། བསང་ཆུ་
ལ་དམིགས་ཏེ། ཨོཾ་ཨ་མྲྀ་ཏས་བསང་། སྭ་བྷཱ་ཝས་སྦྱངས། སྟོང་པའི་ངང་ལས་ཤྃ་ལས་བྱུང་བའི་དུང་ཕོར་དྲི་མ་མེད་པའི་ནང་དུ། བསང་ཆུ་རྫས་དང་ཡོ་
བྱད་རྣམས་ཀྱི་འབགས་པ་དང་མ་དག་པ་སེལ་བའི་ནུས་པ་དང་ལྡན་པར་གྱུར། ཨོཾ་ཨ་མྲྀ་ཏ་ཧཱུྃ་ཕཊ། ལན་བདུན་གྱིས་བྱིན་གྱིས་བརླབས་ལ། དེ་ནས་ཀུ་ཤའི་

འཐོར་གཡབ་ཀྱིས་རྫས་དང་ཡོ་བྱད་ཐབ་བཅས་ལ་འཐོར་ཞིང་། ཨོཾ་ཨ་མྲྀ་ཏ་བརྗོད་པས་བགེགས་བསལ། སྭ་བྷཱ་ཝས་བསྲེག་རྫས་དང་མཆོད་རྫས་རྣམས་སྟོང་པར་
སྦྱངས། སྟོང་པའི་ངང་ལས་ཨ་ལས་ཡེ་ཤེས་ཀྱི་ཀ་པཱ་ལ་ཡངས་ཤིང་རྒྱ་ཆེ་བ་རྣམས་ཀྱི་ནང་དུ་ཧཱུྃ་ཞུ་བ་ལས་བྱུང་བའི་ལྷ་རྫས་ལས་གྲུབ་པའི་བསྲེག་རྫས་
དང་༑ མཆོད་རྫས་རྣམས་དྭངས་ཤིང་ཐོགས་པ་མེད་པ་ལྷ་མཉེས་པ་དང་། སོ་སོའི་ལསལས་སྒྲུབ་པའི་ནུས་པ་དང་ལྡན་པར་གྱུར་པར་བསམས་ལ། ཨོཾ་
ཨཱཿ ཧཱུྃ་སྭཱ་ཧཱས་ཡམ་ཤིང་། ཨོཾ་ཤྲཱི་སྭཱ་ཧཱས་མར། ཨོཾ་ཛྲཱིཾ་སྭཱ་ཧཱས་འབྲུ། ཨོཾ་ཛྲཱིཾ་སྭཱ་ཧཱས་འབྲུ། ཨོཾ་སྭ་སྭཱ་ཧཱས་རྫས་ཐམས་ཅད་བཀྲུ། ཨོཾ་ཀུ་རུ་ཀུ་རུ་སྭཱ་ཧཱས་རྫས་ཐམས་ཅད་
སྦྱངས༑ ཨོཾ་བཛྲ་ཨརྒྷཾ་ཨཱཿ ཧཱུྃ། ཨོཾ་བཛྲ་པཱ་དྱཾ་ཨཱཿ ཧཱུྃ། ཨོཾ་བཛྲ་པུཥྤེ་ཨཱཿ ཧཱུྃ་ནས་ཤབྡའི་བར་དང་། གཎྜེ་ར་ཎི་ཏ་སོགས་རོལ་ཆེན་བཅས་ཀྱིས་བྱིན་བརླབ་

༄༅། །བོ། །བཞི་པ་ཐབ་ཁུང་མངོན་པར་འདུ་བྱ་བ་ནི། ཐབ་སྭ་བྷཱ་ཝས་སྟོང་པར་སྦྱངས། སྟོང་པའི་ངང་ལས་པྃ་ལས་པདྨ་དང་རྃ་ལས་ཉི་
མའི་དཀྱིལ་འཁོར་གྱི་སྟེང་དུ་ཧཱུྃ་ལས་བྱུང་བའི་དྲག་པོའི་ཐབ་ཁུང་ནག་པོ་ཟུར་གསུམ་པ། རྒྱར་སོར་ཉི་ཤུ། ཟབས་སུ་སོར་བཅུ་པ། ཁ་ཁྱེར་དང་མུ་
རན་སོར་གསུམ་པ། ཁ་ཁྱེར་ལ་རྡོ་རྗེ་རྩེ་གསུམ་པ་རྭ་གདེངས་པས་མཚན་པ། ཡངས་ཤིང་རྒྱ་ཆེ་བ་དྭངས་ཤིང་ཐོགས་པ་མེད་པ། དེའི་ཕྱི་རོལ་དུ་
སྟེགས་བུ་གྲུ་བཞི་པའི་གྲྭ་བཞིར་ཟླ་ཕྱེད་རྡོ་རྗེས་མཚན་པ་བྲིས་པ་དང་གཉིས་སུ་མེད་པར་གྱུར་ཅེས་བརྗོད་ལ། ལྔ་པ་འཇིག་རྟེན་པའི་མེ་ལྷ་མཆོད་པ་ནི། མེ་འབར་
བའི་དབུས་སུ་པྃ་ལས་པདྨ་དང་རྃ་ལས་ཉི་མའི་དཀྱིལ་འཁོར་གྱི་སྟེང་དུ་རྃ་ལས་བགྲང་ཕྲེང་རྃ་གྱིས་མཚན་པ་ལས་འོད་འཕྲོས་འདུས་ཡོངས་སུ་གྱུར་པ་

ལས་མེ་ལྷ་ར་སྐྱེས་ལ་ཞོན་པ། ཞལ་གཅིག་ཕྱག་གཉིས་པ། གཡས་བགྲང་ཕྲེང་། གཡོན་སྤྱི་བླུགས་འཛིན་པ། ལུས་པོ་མེའི་རང་བཞིན་དམར་
པོ༑ ཞལ་གྱི་དཀྱིལ་འཁོར་ནག་པོ་ལས་འོད་ཟེར་ནག་པོ་འཕྲོ་བ། གསུས་ཁྱིམ་ཆེ་བ། རལ་པའི་ཐོར་ཚུགས་ཅན། ཨགྣ་ཚོམ་འཕྱང་བ། དྲང་སྲོང་
གི་ཚོགས་ཀྱིས་བསྐོར་བ་དེའི་དཔྲལ་བར་ཨོཾ། མགྲིན་པར་ཨཱཿ ཐུགས་ཀར་ཧཱུྃ། རང་གི་ཐུགས་ཀའི་ས་བོན་ལས་འོད་ཟེར་འཕྲོས་པས་ཤར་ལྷོ་ནས་
མེ་ལྷ་དྲང་སྲོང་གི་ཚོགས་ཀྱིས་བསྐོར་བ་ཨོཾ་བཛྲ་ས་མཱ་ཛཿ ཞེས་རྡོ་རྗེ་བསྡུ་བའི་ཕྱག་རྒྱ་དང་། ལག་པ་གཉིས་ཀྱི་མཐེ་བོང་གུང་མོའི་རྩ་བར་གཞག མཛུབ་མོས་གུང་
མོའི་རྒྱབ་ནས་བཀབ་པ་དབྱུ་གུ་རྩེ་གསུམ་པའི་ཕྱག་རྒྱ་རྣ་བའི་དྲུང་དུ་གཡབ་ཅིང་། ཚུར་སྤྱོན་ཚུར་སྤྱོན་འབྱུང་པོ་ཆེ། །མེ་ལྷའི་རྒྱལ་པོ་དྲང་སྲོང་མཆོག །སྲེག་

༄༅། །བླུགས་ཞལ་ཟས་བཞེས་སླད་དུ། །འདི་ཉིད་དུ་ནི་བཞུགས་སུ་གསོལ། །ཨོཾ་ཨསྣ་ཡེ་ཨེ་ཧྱེ་ཧི་ཞེས་པས་སྤྱན་དྲངས། ཨོཾ་
པདྨ་ཀ་མ་ལཱ་ཡ་སྟྭཾ་ཞེས་བརྗོད་ལ་པདྨའི་གདན་ལ་བཞུགས་པར་བསམ། ཨོཾ་ཨརྒྷཾ་ཨཱཿ ཧཱུྃ། ཨོཾ་པཱ་དྱཾ་ཨཱཿ ཧཱུྃ། ཞེས་ཕྱག་རྒྱ་དང་བཅས་པས་ཆུ་གཉིས་ཕུལ་ལ། ཛཿ
ཧཱུྃ་བཾ་ཧོཿ ཞེས་བརྗོད་ལ་ཐབ་དབུས་ཀྱི་དམ་ཚིག་པ་ལ་བསྟིམ། སླར་ཡང་རང་གི་སྙིང་གའི་ས་བོན་ལས་འོད་ཟེར་འཕྲོས་པས་དབང་གི་ལྷ་རིགས་ལྔ་འཁོར་དང་
བཅས་པ་ཨོཾ་བཛྲ་ས་མཱ་ཛཿ ཞེས་དང་། རྡོ་རྗེ་བསྡུ་བའི་ཕྱག་རྒྱས་དབང་ལྷ་སྤྱན་དྲངས་ལ། དེ་བཞིན་གཤེགས་པ་ཐམས་ཅད་ཀྱིས་འདི་ལ་མངོན་པར་དབང་
བསྐུར་བ་སྩལ་དུ་གསོལ། ཞེས་གསོལ་བ་བཏབ་པས། དེ་བཞིན་གཤེགས་པ་རྣམས་ཀྱིས་བུམ་པའི་ཆུས་སྤྱི་བོ་ནས་དབང་བསྐུར་བས་སྐུ་གང་། དྲི་མ་

དག ཆུ་ལྷག་མ་ཡར་ལུད་པ་ལས་མི་བསྐྱོད་པས་དབུར་བརྒྱན་པར་བསམ། དེ་ནས་ཨོཾ་ཨགྣ་ཡེ་ས་པ་རི་ཝཱ་ར་ཞེས་པའི་མཚན་སྔགས་རེ་རེའི་འགོར་སྦྱར་བའི་ཉེར་
སྤྱོད་དང་། གཎྜེ་ར་ཎི་ཏ་སོགས་རོལ་མོ་དང་བཅས་པས་མཆོད། མཚན་སྔགས་ཀྱི་མཐར་ཨོཾ་ཨཱཿ ཧཱུྃ་ཞེས་པས་ནང་མཆོད་དང་། རྡོ་རྗེ་དྲིལ་བུ་འཛིན་པས། འཇིག་རྟེན་
དབང་ཕྱུག་ཚངས་དབང་མགོན་གྱི་སྲས། །མེ་ལྷའི་རྒྱལ་པོ་ཌཱ་ཀིས་དབང་བསྐུར་བ། །ཤེས་རབ་མཆོག་གིས་ཉོན་མོངས་ཐམས་ཅད་སྲེག །འཇིགས་
བྱེད་མེ་ལྷ་ཉིད་ལ་རྣམ་པར་འདུད། །ཅེས་པས་བསྟོད། དེ་ནས་ཀུ་ཤའི་ཆུན་པོ་བརྒྱད་བསང་སྦྱངས། སྟོང་པའི་ངང་ལས་ཧཱུྃ་ལས་བྱུང་བའི་ཀུ་ཤ་སྔོ་ལྗང་རྩ་བ་
དང་རྩེ་མོ་མ་ཉམས་པ་དྭངས་ཤིང་ཐོགས་པ་མེད་པ་ཐབ་དང་ཡོ་བྱད་རྣམས་ཀྱི་འབགས་པ་དང་མ་དག་པ་སེལ་བའི་ནུས་པ་ལྡན་པར་གྱུར་བསམས་

༄༅། །ཏེ། ཨོཾ། ཀུ་ཤ་འདི་ནི་བཟང་ཞིང་དགེ། །ས་ལས་སྐྱེས་པའི་སྙིང་པོ་མཆོག །ཚངས་པ་ཡི་ནི་དག་བྱེད་ཡིན།  །
དཀོན་མཆོག་གསུམ་གྱི་དག་བྱེད་དེ། །དེས་བདག་ལ་གེགས་མེད་ཅིང་ཞི་བར་མཛོད་ཅིག །ཨོཾ་བཛྲ་སཏྭ་ཨ། ཞེས་བརྗོད་དེ་ཐབ་ཀྱི་མདུན་ནས་གཡས་སྐོར་
གྱི་རིམ་པས་ཕྱོགས་མཚམས་བརྒྱད་དུ་རྩེ་མོ་གཡས་སྐོར་དུ་དགྲམ་མོ། །དེ་ནས་གཟར་བུ་གཉིས་ཁྲོ་བོའི་ཁུ་ཚུར་གྱི་ཕྱག་རྒྱས་བཟུང་སྟེ། མེ་ལྷའི་ཞལ་ཅུང་ཟད་གདངས་པའི་
ལྗགས་ཧཱུྃ་ལས་སྐྱེས་པའི་རྡོ་རྗེ་ཧཱུྃ་གིས་མཚན་པ་ལ་རྃ་དང་། དགང་བླུགས་ཀྱི་གཟར་བུའི་ཁ་ལའང་རྃ་གྱིས་མཚན་པར་བསམས་ཏེ། ཨོཾ་ཨགྣ་ཡེ་སྭཱ་ཧཱ་
ཞེས་ལན་བདུན་བརྗོད་ཅིང་། མར་བླུགས་གཟར་བདུན་གྱིས་དགང་གཟར་བཀང་ལ་མཐར། ཨོཾ་ཨགྣ་ཡེ་ཨཱ་དཱི་བྱཱ་དཱི་བྱ་མཧཱ་ཤྲཱི་ཡེ་ཧ་བྱ་ཀ་བྱ་བ་ཧ་ནཱ་ཡ་སྭཱ་ཧཱ། ཞེས་

བརྗོད་དེ་གཟར་བུ་གཉིས་ཁ་སྦྱར་ལ། མེ་ལྷའི་ཞལ་དུ་ཕུལ་བར་བསམ་མོ། །དེ་ལྟ་བུ་ལན་གསུམ་གྱིས་བྱོན་ཟན་ཕུལ་ལ། བར་དེར་མེ་པྲ་བརྟགས་ཏེ་ངན་ན་ཧཱུྃ་ཞེས་བརྗོད་ཅིང་བསང་
ཆུས་ཕྱོགས་ཀུན་ཏུ་གཏོར་ཏེ་བགེགས་བསལ། ཨོཾ་བཛྲ་པུངྒེ་སོགས་ཉེར་སྤྱོད་ལྔས་མཆོད་ལ། དེ་ནས་བསྲེག་རྫས་རྣམས་རིམ་བཞིན་འབུལ་དགོས་པས། ཐོག་མར་རྫས་རྣམས་
ལག་པ་གཡས་པས་བཟུང་ལ་གཡོན་པའི་མཐེབ་སྲིན་གྱི་སྟེང་ནས་བླང་ཞིང་ཅུང་ཟད་བསྐོར་ཏེ་མཆོག་སྦྱིན་གྱི་ཕྱག་རྒྱས་དབུལ། དེ་ཡང་ཡམ་ཤིང་བྱང་ཆུབ་ཀྱི་ཤིང་དུ་མོས་ཏེ།
ཨགྣ་ལྷ་སྔགས་ཡེ་སྭཱ་ཧཱ། ཨོཾ་བོ་དྷི་རྫས་སྔགས་བྲྀཀྵཱ་ཡ། བསྟན་པ་དང་ལས་སྔགས་རྣལ་འབྱོར་པ་དང་། སྦྱིན་པའི་བདག་པོ་རྣམས་ལ་གནོད་ཅིང་འཚེ་
བའི་གདོན་བགེགས་ལོག་འདྲེན་ཐམས་ཅད་མཱ་ར་ཡ་ཕཊ། ཅེས་ཚར་གཅིག་དང་། ཨོཾ་བོ་དྷི་བྲྀཀྵཱ་ཡ་སྭཱ་ཧཱ་ལན་ལྔ། ཡང་ལྷ་སྔགས་རྫས་སྔགས་ལས་སྔགས་སྤེལ་

༄༅། །བ་ཚར་གཅིག་བཅས་ཁྱོན་བདུན་ནམ་ཉེར་གཅིག་སོགས་འབུལ་ནའང་དེས་རིགས་འགྲེ། སྤེལ་ཚིག་ནི་བཤད་མ་ཐག་པ་ལྟར་ཡིན་པས། འོག་མ་
རྣམས་ལའང་རིགས་འགྲེ་བྱས་པས། ཨོཾ་ཨགྣ་ཡེ་སྭཱ་ཧཱས་མར་དང་། ཡང་ཨོཾ་ཨགྣ་ཡེ་སྭཱ་ཧཱས་ཁྱད་པར་གྱི་རྫས་དང་། ཨོཾ་སརྦ་པཱ་པྃ་ད་ཧ་ན་བཛྲ་ཡ་སྭཱ་ཧཱས་
ཏིལ༑ ཨོཾ་སརྦ་སཾ་པ་དེ་སྭཱ་ཧཱས་ཟས་མཆོག ༀ་བཛྲ་བི་ཛཱ་ཡ་སྭཱ་ཧཱས་སོ་བ། ཨོཾ་བཛྲ་པུཥྚ་ཡེ་སྭཱ་ཧཱས་འབྲས། ཨོཾ་མཧཱ་བེ་གཱ་ཡ་སྭཱ་ཧཱས་ནས་དང་། ཨོཾ་
བཛྲ་གྷསྨ་རཱ་ཡ་སྭཱ་ཧཱས་གྲོ་དང་། ཨོཾ་མཧཱ་བ་ལཱ་ཡ་སྭཱ་ཧཱས་སྲན་མ་དང་། ཨོཾ་བཛྲ་ཨཱ་ཡུ་ཥེ་སྭཱ་ཧཱས་དཱུཪྺ་དང་། ཨོཾ་ཨ་པྲ་ཏི་ཧ་ཏ་བཛྲ་ཡ་སྭཱ་ཧཱས་ཀུཤ་རྣམས་
ཕུལ་ལ་སྡེ་ཚན་རེ་རེའི་གོང་འོག་ཏུ། ལྷ་སྔགས། རྫས་སྔགས། ལས་སྔགས་སོགས་སྦྱོར་ཚུལ་གོང་ལྟར་ཤེས་པར་བྱའོ། །དེ་ལྟར་མེ་ལྷ་ལ་བསྲེག་རྫས་ཇི་ཙམ་འབྱོར་པ་ཕུལ་བའི་

མཐར་མཆོད་བསྟོད་བྱས་ལ། ཡང་གོང་བཞིན། ཨོཾ་ཨརྒྷཾ་སོགས་ཀྱིས་ཆུ་གཉིས་དབུལ། མར་བླུགས་གཟར་གང་ཐབ་ཏུ་བླུགས་ཏེ། ཨོཾ་བཛྲ་ཛྭ་ལ་རྃ་ཞེས་བརྗོད་ལ། མེ་
ལྷ་འབར་བའི་རྣམ་པར་གྱུར་པར་བསམ་མོ། །དྲུག་པ་འདས་པའི་མེ་ལྷ་མཆོད་པ་ནི། མེ་འབར་བའི་དབུས་སུ་དྲི་མ་མེད་པའི་ཧཱུྃ་ཡིག་ཡོངས་སུ་གྱུར་པ་ལས་ཞེས་
པ་ནས། ཡེ་ཤེས་ཀྱི་མེ་རབ་ཏུ་འབར་བའི་དབུས་ན་བཞུགས་པའི་བར་སྒྲུབ་ཐབས་བཞིན་དང་། རབ་ཏུ་ཁྲོས་པའི་སྐུ་ལས་མདངས་དང་འོད་ཟེར་ནག་པོ་འཕྲོ་
བ༑ དེའི་དཔྲལ་བར་ཨོཾ་སོགས་ནས། ས་མཱ་ཛཿ ཞེས་པའི་བར་སྒྲུབ་ཐབས་བཞིན་ལ་རྡོ་རྗེ་བསྡུ་བའི་ཕྱག་རྒྱ་བཅས་བྱ། སྤོས་དང་བཅས་པའི་རྡོར་དྲིལ་འཛིན་པས། མ་
ལུས་སེམས་ཅན་ཀུན་གྱི་མགོན་གྱུར་ཅིང་། །ཞེས་སོགས་ཀྱི་མཐར། ཨོཾ་བྷཱུ་ཏ་ཌཱ་མ་ར་ས་པ་རི་ཝཱ་ར་ཨེ་བྱེ་ཧིས་སྤྱན་དྲངས་ལ། ཨོཾ་བྷཱུ་ཏ་ཌཱ་མ་ར་ས་པ་རི་ཝཱ་

༄༅། །ར་ཨརྒྷཾ་སོགས་ཀྱིས་མཆོད། ཛེ ཧཱུྃ་བཾ་ཧོཿ གཉིས་སུ་མེད་པར་ཐིམ། སླར་ཡང་ཐུགས་ཀའི་ཧཱུྃ་ལས་སོགས་དབང་ལྷ་སྤྱན་
འདྲེན་སྒྲུབ་ཐབས་བཞིན་ལས། ཆུའི་ལྷག་མ་ཡར་ལུད་པ་ལས་མི་བསྐྱོད་པས་དབུར་བརྒྱན་པར་བསམ་མོ། །ལྷ་དེ་ཉིད་ཤིན་ཏུ་ཁྲོ་ཞིང་འོད་ཟེར་ནག་པོ་སྤྲོ་
བསྡུའི་སྒོ་ནས་བསྟན་འགྲོ་ལ་གནོད་པའི་གདུག་པ་ཅན་ཐམས་ཅད་ཚར་གཅོད་པའི་ལས་མཛད་པར་བསམས་ལ། སླར་ཡང་ཧཱུྃ་ཞེས་བརྗོད་ཅིང་ཐབ་དང་། ཡོ་
བྱད་ཐམས་ཅད་ལ་བསང་ཆུས་གཏོར་ཏེ་མི་གཙང་བ་དང་ཉེས་པ་ཐམས་ཅད་དག་པར་བསམ་མོ། །དེ་ནས་གཟར་བུ་གཉིས་བླངས་ཏེ་ལྷའི་ཞལ་ཅུང་ཟད་གདངས་པར་བསམ་པ་
སོགས་སྔར་ལྟར་གསལ་བཏབ་སྟེ། ཧཱུྃ་བཛྲ་ཕཊ་ཅེས་ཚར་ཁ་ཤས་བརྗོད། དེ་ནས་ཨོཾ་ཨགྣ་ཡེ་སྭཱ་ཧཱ་ཞེས་པ་བདུན་གྱིས་བླུགས་གཟར་གྱིས་མར་བླུགས་པས་དགང་གཟར་བཀང་

ལ་མཐར། ཨོཾ་ཨསྣ་ཡེ་ཨཱ་དཱི་བྱཱ་དཱི་བྱ་ཞེས་སོགས་ཀྱི་མཐར། བསྟན་པ་དང་། སེམས་ཅན་དང་། རྣལ་འབྱོར་པ་དང་། སྦྱིན་པའི་བདག་པོ་རྣམས་ལ་
གནོད་ཅིང་འཚེ་བའི་གདོན་བགེགས་ལོག་འདྲེན་ཐམས་ཅད་མཱ་ར་ཡ་ཕཊ། ཅེས་བརྗོད་དེ་གཟར་བུ་གཉིས་ཁ་སྦྱར་ཏེ་ལྷའི་ཞལ་དུ་ཕུལ་བར་བསམ། དེ་ལྟ་བུ་ལ་སོགས་
པས་བྱོན་སྐྱེམས་ཕུལ་ལ། དེ་ནས་ཨོཾ་བྷཱུ་ཏ་ཌཱ་མ་ར་ས་པ་རི་ཝཱ་ར་ཨརྒྷཾ་སོགས་མཚན་སྔགས་རེ་རེ་བཞིན་སྦྱར་བའི་ཉེར་སྤྱོད་རོལ་མོ་དང་བཅས་པས་མཆོད། མཚན་སྔགས་སྔོན་
འགྲོའི་ཨོཾ་ཨཱཿ ཧཱུྃ་གིས་ནང་མཆོད་དབུལ། དཔལ་ཆེན་ནམ་མཁའི་སོགས་ཤློ་ཀ་གཉིས་ཀྱིས་བསྟོད། དེ་ནས་ཡམ་ཤིང་སྔར་བཞིན་བཟུང་སྟེ། ཧཱུྃ་བཛྲ་ལྷ་སྔགས་
ཕཊ༑ ཚར་གསུམ་ཙམ་དང་། ཨོཾ་བོ་དྷི་རྫས་སྔགས་བྲྀཀྵཱ་ཡ། བསྟན་པ་ལས་སྔགས་དང་སེམས་ཅན་སོགས་ཚར་གཅིག་དབུལ། དེ་བཞིན་དུ་རྫས་གཞན་མ་རྣམས་ལ་

༄༅། །ཡང་རིགས་འགྲེས་ཏེ་ཤེས་པར་བྱའོ། །གྲངས་ནི་རྫས་དམངས་མ་རྣམས་དྲུག་ཅུ་རེ་དང་། ལྷ་སྔགས་དང་ཁྱད་པར་གྱི་རྫས་ཤ་ཁྲག་དུག་སྣ་དང་
བཅས་སྟོང་ལ་སོགས་ཅི་ནུས་འབུལ་བ་མ་གཏོགས་འདྲ་ཞིང་། སྒྲུབ་གཡོག་གཅིག་གིས་གྲངས་བཟུང་ལ། མེ་རྒྱུན་མ་ཆད་ཙམ་གྱི་བུད་ཤིང་ཡང་གཞུག་གོ །དེ་ཡང་ཡམ་ཤིང་ནི་མེ་
འོད་འབར་བ་ལ། ཞུ་བའི་རྫས་རྣམས་ནི་ལྷའི་ཞལ་དུ། གོང་བུའི་རྫས་རྣམས་ནི་ཕྱག་ཏུ། ཀུ་ཤ་ནི་དབུའི་གཙུག་ཏོར་ལ་ཕུལ་བར་བསམ་མོ། །བསྲེག་རྫས་རྣམས་རྫོགས་པ་
དང༑ གོང་བྱོན་སྐྱེམས་ཀྱི་སྐབས་སུ་བཤད་པ་ལྟར་མར་དགང་གཟར་གསུམ་དབུལ། དེ་ནས་མཆོད་པ་རྣམས་ཁ་གསོས་ལ་བྱིན་གྱིས་བརླབས་ཏེ། ཕྱི་མཆོད་རྣམས། དྲི་མེད་
ཡིད་དུ་འོང་བ་ཡི། །ལྷ་རྫས་དམ་པའི་མཆོད་ཡོན་འདི། །ཞེས་དང་། ཞབས་བསིལ་འདི་ཟེར་ནས་འདོན་པ་བསྒྱུར་བ་མ་གཏོགས་གཞན་ཀྱི་རྡོར་བཞིན་བྱ་

བའམ། འཇིག་རྟེན་ཁམས་ནི་དཔག་མེད་ན་སོགས་སམ། བསྡུ་ན་སྔགས་མཆོད་རྐྱང་པས་ཀྱང་རུང་ངོ་། །གོང་བཞིན་ནང་མཆོད་བསྟོད་པ་དང་བཅས་པ་བྱ། དེ་ནས་གཏོར་
མ་དང་པོ་ལ་ཆབ་ཀྱིས་བྲན་ཏེ། ཨ་མྲྀ་ཏས་བསང་། སྭ་བྷཱ་ཝས་སྦྱངས། སྟོང་པའི་ངང་ལས་ཨ་ལས་ཡེ་ཤེས་ཀྱི་ཀ་པཱ་ལ་ཡངས་ཤིང་རྒྱ་ཆེ་བའི་ནང་དུ་གཏོར་
མ་ཤ་ལྔ་བདུད་རྩི་ལྔ་ཡེ་ཤེས་ལྔ་རྣམས་ཞུ་བ་ལས་བྱུང་བའི་ཡེ་ཤེས་ཀྱི་བདུད་རྩིའི་རྒྱ་མཚོ་ཆེན་པོར་གྱུར། ཨོཾ་ཨཱཿ ཧཱུྃ་ཧ་ཧོ་ཧྲཱིཿ ལན་གསུམ་གྱིས་བྱིན་ཚུ
གྱིས་བརླབས་ལ། མཚན་སྔགས་སྔོན་འགྲོའི་ཨ་ཀཱ་རོ་བཏགས་པ་ལན་གསུམ་སོགས་ཀྱིས་དབུལ། མཚན་སྔགས་སྔོན་འགྲོའི་ཕྱི་ནང་གི་མཆོད་པ་དང་བསྟོད་པ་བཅས་ཀྱི་
མཐར། མཆོད་སྦྱིན་གཏོར་མ་འདི་བཞེས་ལ་སོགས་ནས། ཡིད་ལ་འདོད་པ་ཀུན་འགྲུབ་ཤོག་གི་བར་བྱ། མཐར་ཐལ་མོ་སྦྱར་ཏེ། མགོན་པོ་ཐུགས་རྗེ་ཆེན་པོ་

༄༅། །དང་ལྡན་པ་ཁྱེད་རྣམས་ཀྱིས་བདག་གི་རྒྱུད་བྱིན་གྱིས་བརླབ་ཏུ་གསོལ། བདག་ཅག་དཔོན་སློབ་ཡོན་མཆོད་འཁོར་དང་
བཅས་པ་དང་བསྟན་པ་དང་སེམས་ཅན་ལ་གནོད་པར་བྱེད་པའི་དགྲ་བགེགས་གདུག་པ་ཅན་ཐམས་ཅད་ཚར་གཅོད་པར་མཛད་དུ་གསོལ། ཞེས་སོགས་
རང་གི་ཡིད་ལ་གང་འདོད་པའི་དོན་གསོལ་བ་བཏབ་ལ་སྐབས་འདིར་ཡི་གེ་བརྒྱ་པ་ཅི་ནུས་བཟླས་པའི་མཐར། མ་འབྱོར་པ་དང་ཉམས་པ་དང་། །ཞེས་སོགས་དང་། བདག་
ཅག་ལས་དང་པོ་པའི་རྟེན་གྱི་གང་ཟག་ཏུ་གྱུར་པས་སེམས་སྒྲིབ་པ་དང་ལྡན་པའི་དབང་གིས་ཏིང་ངེ་འཛིན་མི་གསལ་བ་དང་། བྱིང་བ་དང་རྒོད་པའི་
དབང་གིས་ཆོ་ག་ལྷག་ཆད་དུ་གྱུར་པ་ཐམས་ཅད་བཟོད་པར་མཛད་དུ་གསོལ། ཨོཾ། ཁྱེད་ཀྱིས་སེམས་ཅན་དོན་ཀུན་མཛད། །ཅེས་སོགས་ཀྱི་

མཐར། ཨོཾ་ཨཱཿ ཧཱུྃ་བཛྲ་མུཿ ཞེས་དང་། མཐེབ་སྲིན་གྱི་སེ་གོལ་གྱི་སྒྲས། ཡེ་ཤེས་པ་རང་བཞིན་གྱི་གནས་སུ་གཤེགས་པར་བསམ། སྲིན་ལག་གིས་ཐབ་ཀྱི་དབུས་
ནས་ཐལ་བ་ཅུང་ཟད་བླངས་ལ་དཔྲལ་བར་བསྐུས་ཏེ། དམ་ཚིག་པ་རང་ལ་ཐིམ་པར་བསམ་མོ། །གསུམ་པ་རྗེས་ལ། སྔར་གྱི་ཞི་བ་ལྟར་དྲུག་ལས། དང་པོ་མེ་ལྷ་ལྷག་མས་
མཆོད་པ་ནི། ཐབ་ཁུང་དུ་མར་བླུགས་གཟར་གང་དགང་གཟར་ལ་རེག་པ་དང་བཅས་པས་བླུག ཨོཾ་བཛྲ་ཛྭ་ལ་རྃ་ཞེས་བརྗོད་དེ། མེ་ལྷ་ཞལ་ཕྱག་གི་རྣམ་པ་ཅན་དུ་གྱུར་
པར་བསམས་ལ། བསྲེག་རྫས་རྣམས་ཀྱི་ལྷག་མ་བདུན་ནམ་བཅུ་གཅིག་ལ་སོགས་པ་ཅི་འབྱོར་ཕུལ་མཐར། བྱོན་ཟན་གྱི་སྐབས་ལྟར། མར་དགང་བླུགས་གསུམ་གང་བའི་སྦྱིན་སྲེག་
ཏུ་དབུལ། ཡོན་བདག་ལ་སོགས་པའི་དོན་དུ་བྱེད་པའི་ཚེ་སྤྲོ་ན། དེའི་ལག་པ་གཡས་པའི་མཐེ་བོང་དགང་གཟར་དང་ལྷན་ཅིག་ཏུ་བཟུང་ལ་གང་བའི་སྦྱིན་སྲེག་ལན་གསུམ་ཕུལ་བའི་

༄༅། །མཐར། བདག་ཅག་དཔོན་སློབ་ཡོན་མཆོད་འཁོར་དང་བཅས་པ་དང་བསྟན་པ་དང་སེམས་ཅན་ལ་གནོད་པའི་གདུག་པ་
ཅན་ཐམས་ཅད་ཚར་གཅོད་པར་མཛད་དུ་གསོལ། ཞེས་བདུན་ཚན་གསུམ་པོ་རེ་རེའི་མཐར་བྱའོ། །གཉིས་པ་ནི། གཏོར་མ་གཉིས་པ་དེ་ཉིད་ལ་ཆབ་བྲན་ཏེ་བསང་
སྦྱངས། སྟོང་པའི་ངང་ལས་རིན་པོ་ཆེ་ལས་གྲུབ་པའི་སྣོད་ཡངས་ཤིང་རྒྱ་ཆེ་བའི་ནང་དུ་གཏོར་མ་ཁ་དོག་དྲི་རོ་ནུས་པའི་མཐུ་ཕུན་སུམ་ཚོགས་པ་བདུད་
རྩིའི་རྒྱ་མཚོ་ཆེན་པོར་གྱུར། ཨོཾ་ཨཱཿ ཧཱུྃ་ཞེས་ལན་གསུམ་ལ་སོགས་པས་བྱིན་གྱིས་བརླབ། ལག་གཡས་མཆོག་སྦྱིན་གྱི་ཕྱག་རྒྱ་བྱས་ཏེ། ཨོཾ་ཨགྣ་ཡེ་ས་པ་རི་ཝཱ་ར་
ཨོཾ་ཨ་ཀཱ་རོ་མུ་ཁཾ་ཞེས་སོགས་གསུམ་མམ་ལྔས་དབུལ། མཐར་མཚན་སྔགས་སྔོན་འགྲོའི་ཕྱི་ནང་གི་མཆོད་པ་དང་། འཇིག་རྟེན་དབང་ཕྱུག་ཚངས་དབང་སོགས་ཀྱི་བསྟོད་

པ་བློ་ཀ་གཅིག་གི་མཐར། སྤྲོ་ན། ཚངས་པ་འཇིག་རྟེན་མགོན་གྱི་སྲས་སོགས་གོང་ཞི་བའི་སྦྱིན་སྲེག་ནང་ལྟར་གྱིས་བསྟོད་དོ། །གསུམ་པ་རྗེས་ནི། དྲང་སྲོང་ཆེན་པོ་
འཁོར་དང་བཅས་པ་ཁྱེད་རྣམས་ཀྱིས་བསྟན་པ་དང་སེམས་ཅན་ལ་གནོད་པའི་དགྲ་བགེགས་ཐམས་ཅད་ཚར་གཅོད་པར་མཛད་དུ་གསོལ། ཞེས་འདོད་དོན་
གསོལ་ལ། བཞི་པ་དང་ལྔ་པ་གོ་རིམ་ཅུང་ཟད་ཁ་བསྒྱུར་ལ། ཡི་གེ་བརྒྱ་པ་ལན་གསུམ་གྱིས་ལྷག་ཆད་ཁ་བསྐང་། ཨོཾ་ཨརྒྷཾ་ཨཱཿ ཧཱུྃ། ཨོཾ་པཱ་དྱཾ་ཨཱཿ ཧཱུྃ་གིས་མཆོད་ཡོན་
དང༌། ཞབས་བསིལ་ཕུལ་ལ། བདག་གི་དོན་དང་གཞན་གྱི་དོན། །བྱིན་ཟ་ཁྱོད་ཀྱིས་བསྒྲུབས་ཀྱི་གཤེགས། །ཇི་བཞིན་དུས་སུ་སླར་གཤེགས་ཏེ།
བདག་གི་དངོས་གྲུབ་ཐབས་ཅད་སྒྲུབས། །ཨོཾ་ཨགྣ་ཡེ་གཙྪ་ཞེས་དང་། དབྱུ་གུ་རྩེ་གསུམ་པའི་ཕྱག་རྒྱ་ཕྱིར་བསྐྱེད་དེ། མེ་ལྷ་རིང་བཞིན་གྱི་གནས་སུ་

༄༅། །གཤེགས། དམ་ཚིག་པ་རང་ལ་ཐིམ་པར་བསམ་མོ། །དེ་ནས་རང་གི་དཔྲལ་བར་ཨོཾ་སོགས་གནས་གསུམ་བསྲུངས་ཏེ། བསྔོ་སྨོན་
དང་བཀྲ་ཤིས་ཅི་ཤེས་བྱའོ། །དྲུག་པ་ནི། མཆོག་གི་དངོས་གྲུབ་སྒྲུབ་པ་ཡིན་ན་མེ་མ་ཤིའི་བར་དུ་མི་བསྒྲལ། ཤི་བ་དང་གཞན་རེག་ཏུ་མི་གཞུག་པ་རང་གིས་ཕྱགས་ལ་གནས་དབེན་
པར་བསྐྱལ། ཐུན་མོང་གི་དངོས་གྲུབ་ཙམ་ལ་འཕྲལ་དུ་ཕྱགས་ལ་ཐབ་ཀྱི་ཤུལ་དང་། ཉེ་འཁོར་ཐམས་ཅད་དུ་དུག་ཆུས་བྱུགས་ཏེ་མེ་ཏོག་ལ་སོགས་པ་གཏོར་ལ་བཀྲ་ཤིས་པར་བྱའོ། །
སྨྲས་པ། བསྟན་དང་འགྲོ་ལ་འཁུ་བའི་གནོད་བྱེད་ཚོགས། །མ་ལུས་ཐལ་བར་རློག་བྱེད་དྲག་པོའི་མེའི། །སྲེག་བླུགས་ཆོ་གའི་ཚུལ་དེ་བྲིས་པའི་དགེས། །ནག་ཕྱོགས་མཐའ་དག་རྩད་
ནས་འཇོམས་གྱུར་ཅིག །རབ་འབྱམས་རྒྱལ་ཀུན་གསང་བའི་མཛོད་འཛིན་པ། །རབ་འབར་ཁྲོ་བོའི་དབང་ཕྱུག་བགེགས་ཀྱི་དགྲ། །རབ་འཇིགས་འབྱུང་པོའི་བདག་པོ་མིག་སྨན་

མདོག །རབ་མཆོག་ལྷག་པའི་ལྷ་ཁྱོད་གཏན་གྱི་སྐྱབས། །མཚན་ཙམ་དྲན་པའི་མོད་ལ་བར་ཆད་ཀྱི། །དཔུང་ཚོགས་གཅིག་ཅར་འཇོམས་པའི་རྣམ་འཕྲུལ་འདིས། །ཞོ་འཐུང་མཚོན་
ཆའི་དཔལ་དྲན་ལྷ་མིན་མོའི། །མངལ་ལྷུང་ཚུལ་དེར་མཚར་འཛིན་བྱིས་པའི་བློ། །གང་ཐུགས་ཉེ་བའི་གསང་སྔགས་བསྙེན་པའི་ཚུལ། །མཐར་ཕྱིན་རྣལ་འབྱོར་མཁའ་ལྡིང་སྔོན་སྐྱེས་
མས༑ །རབ་བསྲུབས་ཕྲིན་ལས་རྣམ་བཞིའི་འོད་སྟོང་ཅན། །བསྟན་འགྲོའི་ཕན་བདེའི་ཆུ་སྐྱེས་བཞད་ལ་སྤྲོ། །ཆེས་དཀར་ལྷག་བསམ་དབྱུ་གུས་ལེགས་བསྐུལ་བའི། །ལེགས་བཤད་
འཆི་མེད་ལྷ་ཡི་དུནྡ་བྷི ། །བློ་ལྡན་ལེགས་བྲིས་ཚོགས་ཀྱི་དགའ་སྟོན་དུ། །ལྡིར་བའི་ཚུལ་འདི་དམ་པའི་དྲིན་ལས་ཅི། །དེ་ལྟ་ནའང་རྨོངས་ཆེན་མུན་པའི་རྒྱས། །ཆེས་ཕྲའི་བློ་ཡི་ཡན་
ལག་དམ་བཅིངས་པས། །མ་རྟོགས་ལོག་རྟོག་ཐེ་ཚོམ་མདུད་པའི་གནད། །འགྲོལ་བར་མ་ནུས་མཁས་པའི་ཚོགས་ལ་བཤགས། །འདིར་བརྟེན་ཐོབ་པའི་དགེ་ཚོགས་པཀཱའི་ཀླུང༌། །

༄༅། །དུས་གསུམ་བསགས་པའི་ལེགས་བྱས་བྱེ་མ་དང་། །ཆབ་ཅིག་ཀུན་མཁྱེན་རྣམ་པར་མི་རྟོག་པའི། །ཡེ་ཤེས་རྒྱ་མཚོའི་ཀློང་དེར་ཐིམ་གྱུར་ཅིག
ཅེས་དཔལ་ལྡན་གསང་བདག་འབྱུང་པོ་འདུལ་བྱེད་ཀྱི་ལས་བཞིའི་སྦྱིན་སྲེག་འདི་ལྟ་བུ་ཞིག་སྔར་ནས་འབྲི་འདུན་ཡོད་ཀྱང་འདི་རིགས་རུང་མིན་མ་ཤེས་པར་བརྟེན། འབྲི་བའི་རྔོ་མ་ཐོགས་
ཏེ་རེ་ཞིག་ལུས་པར་ཉེ་ཆར་ཞིབ་ཏུ་བརྟགས་ཚེ་ལྷ་འདི་ཉིད་ཀྱི་རྡོ་རྗེའི་ཐུན་མོང་མ་ཡིན་པའི་བཤད་རྒྱུད་རྡོ་རྗེ་གུར་གྱི་ལེའུ་བཅོ་ལྔ་པ་སོགས་རྒྱུད་སྡེ་གོང་འོག་མང་པོ་ནས་བསྟན་པའི་
ཕྱིར༑ དེས་ན་ཀྱི་རྡོ་རྗེའི་རྒྱུད་ནས་བཤད་པའི་ལས་སྒྲུབ་ཚུལ་དག་འདི་ལ་སྦྱར་ཀྱང་མི་འགལ་བར་སེམས་ཏེ་རང་འདྲའི་བློ་དམན་ཀུན་ལ་ཕན་ཕྱིར་དྲིན་ཅན་བླ་མ་ཁྱབ་བདག་འཁོར་ལོའི་
མགོན་པོ་སྐུ་དྲིན་མཚུངས་པ་མ་མཆིས་པ་རྣམས་ཀྱི་ཞབས་རྡུལ་སྤྱི་བོར་འཛིན་པའི་རྨོངས་རྟུལ་འདུ་གསུམ་པ་གཟིམ་འོག་སྤྲུལ་མིང་བྱམས་པ་ངག་དབང་བསྟན་འཛིན་ཕྲིན་ལས་ཀྱིས་

ལྕགས་ལུག་གྲོ་བཞིན་ཟླ་ནང་དུ་བསྒྲིགས་པའི་ཡི་གེ་པ་ནི་ཉེ་གནས་རབ་མིང་རྒན་བུ་བསྟན་རབ་ཀྱིས་འབད་དེ་བྲིས་པ་དགེ་ལེགས་སུ་གྱུར་ཅིག །སླར་ཡང་བསྟན་བཅོས་འདིའི་རྩོམ་གཞི་
ངོར་ཆེན་དཀོན་མཆོག་ལྷུན་གྲུབ་ཀྱིས་མཛད་པའི་ཀྱི་རྡོར་ཞི་བའི་སྦྱིན་སྲེག་དང་། ཐར་རྩེ་པཎ་ཆེན་གྱི་ལས་ཕྱི་མ་གསུམ་གྱི་ལག་ལེན་སོགས་ལ་བརྟེན་ནས་དག་པར་བགྱིས་ཤིང་། ཉེར་
མཁོའི་གསལ་བྱེད་ཅུང་ཟད་ཀྱང་བསྣན་ནས་བྲིས་པ་མངྒ་ལཾ།། ༈ །སྭཱ་སྟི། ་གོང་གི་སྦྱིན་སྲེག་འདི་ནི་རྒྱུད་སྡེ་བཞི་ལས་གསུངས་པའི་ལྷག་པའི་ལྷ་ཕལ་མོ་ཆེར་སྦྱར་དུ་རུང་བས་
དམིགས་བསལ་གྱི་ཁྱད་ཆོས་ཁ་བསྒྱུར་ཚུལ་ཅུང་ཟད་འབྲི་ན། སྦྱོར་བའི་སྐབས། ཐབ་ཀྱི་དབུས་སུ་ལྷའི་བསྐྱེད་ཆོག་དང་མཐུན་པར་པད་འདབ་རིམ་ཅན་དང་། འཁོར་ལོ་དང་། ཆོས་
འབྱུང་དང་། གཞལ་ཡས་ཁང་སོགས་གང་དགོས་ཀྱི་ཐིག་ལག་ལེན་བཞིན་གདབ། ལྷ་གྲངས་གང་ཡོད་ཀྱི་ཕྱག་མཚན་ནམ་སྐུ་མདོག་དང་མཐུན་པའི་ཚོན་ཕུང་ལྷ་གནས་མ་འཆོལ་བར་

༄༅། །བཀོད་པའི་གཙོ་བོའི་ཞལ་རང་ལ་བསྟན། མཆོད་རྫས་ཆུ་གཉིས་དང་། གསུམ་དང་། བཞི་སོགས་སྔོན་དུ་འགྲོ་བ་གང་ཡིན་རང་གཞུང་ལྟར་
བཤམ་༑ དངོས་གཞིའི་སྐབས། བདག་གི་རྣལ་འབྱོར་ལྷ་སོ་སོའི་བདག་བསྐྱེད་བཟླས་པ་བསྡུ་བའི་བར་བྱ། མེ་སྦྱར་དུས་ལྷ་སྔགས་ལ་ཛྭ་ལ་རྃ་གདགས། བསང་ཆུ་རང་རང་གི་ལས་
ཀྱི་ལྷ་དམིགས་བསལ་ཡོད་ན་དེའི་སྔགས་ཀྱི་བརླབ་པའམ། སྤྱིར་བཏང་ལ། ཨ་མྲྀ་ཏས་ཀྱང་རུང་། མཆོད་རྫས་བྱིན་རླབས་ཀྱི་སྔགས་དང་། འདས་མ་འདས་ཀྱི་མེ་ལྷར་གནས་
གསུམ་བྱིན་རླབས་ཙམ་མམ། སྐྱེ་མཆེད་བྱིན་རླབས་དང་། གོ་ཆ་དགོད་པ་སོགས་རང་གཞུང་དང་བསྟུན། འདས་པའི་མེ་ལྷ་བདག་བསྐྱེད་ལ་རང་གི་སེམས་ཉིད་དང་། རང་ཉིད་
སོགས་ཀྱི་ཚིག་དོར་ཞིང་། བདག་ལ་མངོན་པར་དབང་བསྐུར་བ་ཞེས་པའི་ཚབ་ཏུ་འདི་ལ་ཞེས་བསྒྱུར་ནས་ཡན་ལག་བཞི་རྫོགས་སམ། སྐད་ཅིག་དྲན་རྫོགས་སོགས་རང་གཞུང་ལྟར་

བསྐྱེད༑ སྤྱན་འདྲེན་སྐབས་མཚན་སྔགས་དང་། གོང་འོག་གི་ལྷ་སྔགས་དང་། མཆོད་བསྟོད་གཏོར་འབུལ་རྣམས་རང་རང་གི་གཞུང་ལྟར་སྦྱར་བས་འགྲུབ་ཅིང་། བྱེ་བྲག་ཏུ་རྒྱུད་སྡེ་
འོག་མ་གསུམ་ལ་རྫས་རྣམས་ལ་བདུད་རྩི་ལྔས་འཐོར་བ་དང་། ནང་མཆོད་བཤམ་པ་དང་འབུལ་བ་མི་དགོས། བྱིན་རླབས་སྐབས། སྟོང་པའི་ངང་ལས་ཨོཾ་ལས་བྱུང་བའི་རིན་པོ་ཆེ་
ལས་གྲུབ་པའི་སྣོད་ཡངས་ཤིང་རྒྱ་ཆེ་བ་རྣམས་ཀྱི་ནང་དུ་ༀ་ཞུ་བ་ལས་སོགས་སྦྱར། བྱིན་དབབ་སྔགས་དྷརྨཱར་ཎི་ཏ་བརྗོད་སྲོལ་ཡོད། ཕལ་ཆེར་ལ་སྤྲོ་ཞིང་ནུས་ན་འདས་གཏོར་རྗེས་ཆ་
གསུམ་ཡང་གཏང་ངོ་། །བྱ་སྤྱོད་གཉིས་ལ། འདས་མ་འདས་ཀྱི་མེ་ལྷ་བསྐྱེད་པ་གོང་གི་དཀྱུས་སུ་གསལ་བ་ལྟར་བགྱིས་ཀྱང་རུང་ཞིང་། འོན་ཀྱང་སྐབས་འགའ་ཞིག་ཏུ་ཐབ་བསྐྱེད་
པའི་སྐབས་བྲིས་པ་དང་གཉིས་སུ་མེད་པར་གྱུར་ཅེས་པའི་མཚམས་སུ། རང་གི་ཐུགས་ཀའི་ས་བོན་སྦྲེལ་ལ། ཨེ་བྱེ་ཧིའི་བར་གྱིས་མེ་ལྷ་སྤྱན་དྲངས། པདྨ་ཀ་མ་ལཱ་སོགས་ཀྱིས་

༄༅། །གདན་དབུལ། ཐབ་ཀྱི་དབུས་སུ་པདྨ་དང་ཉི་མའི་གདན་ལ་འཁོད་པ་ནི། མེ་ལྷ་ར་སྐྱེས་ལ་ཞོན་པ་སོགས་ནས། དྲང་སྲོང་གི་ཚོགས་ཀྱིས་བསྐོར་
བའོ་ཞེས་ཞལ་ཕྱག་གསལ་གདབ། ཀུ་ཤ་དགྲམ། བྱོན་སྐྱེམས་དབུལ། ཆུ་གཉིས་སྔོན་འགྲོའི་ཉེར་སྤྱོད་རོལ་མོ་དང་བཅས་པས་མཆོད། འཇིག་རྟེན་དབང་ཕྱུག་སོགས་ཀྱིས་
བསྟོད། དེ་ནས་བསྲེག་རྫས་འབུལ་བ་སོགས་དཀྱུས་ལྟར་དང་། འདས་པའི་མེ་ལྷ་བསྐྱེད་སྐབས། ཐབ་དང་གདན་སོགས་བསྐྱེད་ནས། རང་གི་ཐུགས་ཀའི་སོགས་ནས་ཨེ་ཧྱེ་ཧིའི་
བར་གྱིས་སྤྱན་དྲངས། ཆུ་གཉིས་སྔོན་འགྲོའི་ཉེར་སྤྱོད་ཀྱིས་མཆོད། པདྨ་ཀ་མ་ལཱས་གདན་དབུལ། གདན་གྱི་སྟེང་དུ་འཁོད་པ་ནི་ཞེས་མཚམས་སྦྱར་ལ་ཞལ་ཕྱག་གསལ་གདབ། དེ་
རྣམས་ཀྱིའམ་དེའི་དཔྲལ་བར་ཨོཾ་སོགས་གནས་གསུམ་བྱིན་བརླབས་ནས། བྱོན་སྐྱེམས་ཕུལ་བ་སོགས་དཀྱུས་ལྟར་ལ། རྗེས་སུ་འདོད་དོན་གསོལ་བ་བཏབ་རྗེས་ཐབ་ཀྱི་ཐལ་བ་ཅུང་ཟད་

སྲིན་ལག་གིས་བླངས་ཏེ་འབྲུ་གསུམ་བརྗོད་ཅིང་གནས་གསུམ་དུ་ཐིག་ལེ་བྱས་པས་སྐུ་གསུང་ཐུགས་ཀྱི་བྱིན་རླབས་ཞུགས་པར་བསམ། ནོངས་པ་བཤགས། ཨོཾ་ཁྱེད་ཀྱིས་སོགས་ནས་
ཨོཾ་བཛྲ་མུཿ ས་ལྷག་པའི་ལྷ་རང་བཞིན་གྱི་གནས་སུ་གཤེགས་པར་བསམ། དེ་ནས་ཨོཾ་བཛྲ་ཛྭ་ལ་རྃ་སོགས་མན་དཀྱུས་ལྟར་བྱ་བར་ཡང་གསུངས་སོ། །གཞན་ཡང་སྔར་སའི་ཆོ་ག་མ་
ག་སྒྲུབ་དགོས་ན། ས་ཆོག་མདོར་བསྡུས་བྱ་བའི་ཚུལ་ནི། གང་དུ་བྱ་བའི་ས་གཞི་དྲི་བཟང་པོས་བྱུགས་ལ་མེ་ཏོག་གི་ཚོམ་བུ་དགོད། དཀར་གཏོར་གཉིས་
དང་མཆོད་པ་བཤམས་ལ་ལྷ་གང་ཡིན་པའི་བདག་བསྐྱེད་བཟླས་པ་དང་བཅས་པ་བྱས་ལ། རང་གི་སྙིང་ག་ནས་འོད་ཟེར་འཕྲོས་པ་དང་ཨོཾ་པྲྀ་ཐི་ཝཱི་དེ་ཝཱི་ཨེ་ཧྱེ་ཧི་ཞེས་
བརྗོད་པའི་རྐྱེན་གྱིས་ས་འོག་ནས་སའི་ལྷ་མོ་གསེར་གྱི་མདོག་ཅན་ཕྱག་གཉིས་ཀྱིས་རིན་པོ་ཆེའི་བུམ་པ་ཐུགས་ཀར་འཛིན་པ། རིན་པོ་ཆེའི་རྒྱན་གྱིས་

༄༅། །བཀླུབས་པ། ཀླུ་དང་ས་བདག་གི་ཚོགས་ཀྱིས་བསྐོར་བ་སྐད་ཅིག་གིས་འཐོན་ཏེ་ཚོམ་བུའི་སྟེང་དུ་བདག་ལ་ཞལ་ཕྱོགས་
ཏེ་བཞུགས་པར་གྱུར། མཆོད་པ་རྣམས་རྒྱུད་སྡེ་འོག་མ་ལྟར་བྱིན་གྱིས་བརླབས་ཏེ། ཨོཾ་པྲྀ་ཐི་ཝཱི་དེ་ཝི་ས་པ་རི་ཝཱ་ར་རེ་རེའི་འགོར་སྦྱར་བའི་ཆུ་གཉིས་ཉེར་སྤྱོད་རོལ་མོ་དང་
བཅས་པས་མཆོད། གཏོར་མ་ཆུས་བྲན་ཏེ། ཨོཾ་ཨཱཿ ཧཱུྃ་ལན་གསུམ་དང་། རིན་པོ་ཆེའི་སྣོད་ཡངས་པར་གཏོར་མ་འདོད་རྒུ་འབྱུང་བའི་བདུད་རྩིའི་རྒྱ་མཚོ་ཆེན་
པོར་གྱུར། ཅེས་དང་མཚན་སྔགས་ཀྱི་མཐར་ཨ་ཀཱ་རོ་བཏགས་པ་ལན་གསུམ་གྱིས་དབུལ། སྤོས་དང་རྡོར་དྲིལ་འཛིན་པས། སའི་ཕྱོགས་འདིར་བཅོམ་ལྡན་འདས་ཆེ་
གེ་མོའི་སྦྱིན་སྲེག་གི་དཀྱིལ་འཁོར་བཞེངས་ཏེ་ལྷ་མཆོད་པ་དང་། སེམས་ཅན་གྱི་དོན་སྒྲུབ་པར་འཚལ་ན་སའི་ཕྱོགས་འདི་བདག་ལ་གནང་ཞིང་ལས་ཀྱི་

དངོས་གྲུབ་ཀྱང་སྩལ་དུ་གསོལ། ཞེས་བརྗོད། ལྷ་མོས། རིག་པ་འཛིན་པ་ཁྱོད་ཅི་བདེ་བར་སྒྲུབས་ཤིག ཅེས་གནང་བ་བྱིན་པར་བསམ། ཨོཾ་བཛྲ་མུཿ ཞེས་
པས་ས་འོག་ཏུ་གཤེགས་པར་བསམ་མོ། །གཏོར་མ་གཉིས་པ་སྔར་ལྟར་བྱིན་གྱིས་བརླབས་ནས། རང་གི་སྙིང་ག་ནས་འོད་ཟེར་འཕྲོས་པས་གཉུག་མར་གནས་པའི་ལྷ་
ཀླུ་ས་བདག་གཉན་ལ་སོགས་པ་ཐམས་ཅད་ཨཱ་ཀཪྵ་ཡ་ཛཿ ཞེས་པས་བཀུག་ལ། མཆོག་སྦྱིན་གྱི་མཐར་སེ་གོལ་གཏོགས་པ་དང་བཅས། ཨོཾ་བྷཱུ་མི་པ་ཏི་ས་པ་རི་
ཝཱ་ར་ཨོཾ་ཨ་ཀཱ་རོ་སོགས་ཀྱིས་དབུལ། ཕྱོགས་འདིར་གཉུག་མར་གནས་པ་ཐམས་ཅད་གཏོར་མ་འདིས་ཚིམ་པར་གྱིས་ལ། ཀོ་ལོང་དང་ཕྲག་དོག་མ་
མཛད་པར། ཞི་བའི་སེམས་ཀྱིས་བསམ་སྦྱོར་ཆོས་མཐུན་ཡིད་བཞིན་དུ་འགྲུབ་པའི་སྟོང་གྲོགས་མཛོད་ཅིག གཙྪ་ཞེས་བརྗོད་ལ་གཏོར་མ་གཙང་སར་བསྐྱེལ་

༄༅། །བ་ནི་ས་བསླང་བའོ། །ཚོམ་བུ་སོགས་བསྡུས་ལ་ལངས་ཏེ་སའི་དབུས་སུ་ལག་པ་གཉིས་བཞག་ཅིང་། ཨོཾ་ཧ་ན་ཧ་ན་ཀྲོ་དྷ་ཧཱུྃ་ཕཊ་ཅེས་
དང་། ལག་པས་བཅག་ཅིང་ཨོཾ་བྷཱུ་ཁཾ་ཞེས་པས་ས་ནམ་མཁའ་ལྟར་དག་པར་བསམ་པ་ནི་སྦྱང་བའོ། །སའི་ཕྱོགས་འདིར་བཅོམ་ལྡན་འདས་ཆེ་གེ་མོའི་སྦྱིན་སྲེག་གི་
དཀྱིལ་འཁོར་བཞེངས་ཏེ་ལྷ་མཆོད་པ་དང་། སེམས་ཅན་གྱི་དོན་རྒྱ་ཆེན་པོ་བསྒྲུབ་པར་བགྱིའོ་ཞེས་བརྗོད་ཅིང་སེམས་པ་ནི་བློས་གཟུང་བ་སྟེ་གཟུང་བ་མདོར་བསྡུས་
པའོ།། །།སྦྱོར་བའི་སྐབས་སུ་ཞི་རྒྱས་གྱི་ཡམ་ཤིང་གཤེར་ཅུང་ཟད་ཡོད་པ་ལོ་འབྲས་དང་བཅས་པ་བྱུང་ན་ལེགས། རྒྱས་པ་དང་དབང་གི་ཡམ་ཤིང་བཤད་ཚོད་བཞིན་མ་འབྱོར་ན་ལྕང་
མ་ལྟ་བུ་ཡུང་བ་དང་གཙག་སོགས་ཀྱིས་ཁ་བསྒྱུར་བའང་ཐབ་རྡུགས་ཚེ་མཛད་སྲོལ་ཡོད་ལ། འབྱོར་པ་དང་སྤྲོས་པ་ཤིན་ཏུ་ཆེ་བས་ནི། རྫས་དང་མཆོད་གཏོར་གྱི་སྣོད་དང་སྟེགས་བུའི་

ཁེབས༑ རྣལ་འབྱོར་པའི་གདན། ཆས་གོས་ལ་ཐོད་དམ་སྲོག་ཞུ། སྟོད་གཡོགས་སྨད་གཡོགས་བཅས་ལས་སོ་སོའི་མདོག་མཐུན་དང་། མེ་ཏོག་སོགས་མཆོད་གཏོར་ཀྱང་ཁ་དོག་
བསྒྱུར་བར་མཛད། དྲག་པོ་ལ་ནི་གཏོར་མ་དམར་པོ་ཙམ་ལས་ནག་པོ་མི་མཛད། དཀྱུས་འདིར་ཐབ་དང་རང་ཁ་སྤྲོད་བྱས་པ་ནི། ཀྱི་རྡོར་མན་ངག་ལུགས་སོགས་དང་མཐུན་པར་
སྟབས་བདེ་བའི་ཁྱད་ཙམ་ཡིན་ལ། རྒྱ་བོད་ཀྱི་གཞུང་ཕལ་ཆེ་བར་རང་དང་ཐབ་གཉིས་ཀ་ཕྱོགས་ཆེན་དུ་བལྟ་བར་གསུངས་པས་གང་མོས་བྱ། ཕྱི་མའི་ཚེ་མདུན་དུ་འཁོད་དེ་དགང་
བླུགས་སོགས་སྟོབ་པའི་མོས་པ་བྱེད་དགོས་གསུངས། དཀྱིལ་འཁོར་སྒྲུབ་མཆོད་དང་འབྲེལ་བའི་ཚེ་ཞི་བའི་སྦྱིན་སྲེག་ཡིན་ན་དཀྱིལ་འཁོར་གྱི་ནུབ་ཏུ་ཐབ་བྲི། རྒྱས་པ་ལ་དཀྱིལ་འཁོར་
གྱི་ལྷོ། དབང་ལ་ཤར། དྲག་པོ་ལ་བྱང་དུ་ཐབ་བྲི་བར་བྱ་སྟེ། རང་ཉིད་ཁ་བལྟ་ཕྱོགས་ཕྱོགས་ཆེན་དུ་འགྲིག་པ་དང་དཀྱིལ་འཁོར་ལ་རྒྱབ་ཀྱིས་མི་ཕྱོགས་པའི་དགོས་པ་ཡོད། དབང་

༄༅། །བསྐུར་སྒྲུབ་མཆོད་དང་འབྲེལ་བའི་ཞི་རྒྱས་ཀྱི་སྦྱིན་སྲེག་དང་། རབ་གནས་རྒྱས་པའི་སྦྱིན་སྲེག་གི་མངའ་དབུལ་དང་། གཏོར་ཟོར་སོགས་དང་
འབྲེལ་བའི་དྲག་པོའི་སྦྱིན་སྲེག་རྣམས་ལ་སྦྱོར་བའི་སྐབས་སུ་ཐབ་ཏུ་ལྷ་མཚན་མདུན་བསྐྱེད་ལྟར་དང་། རབ་གནས་སྐབས་རྟེན་ལྷ་གང་བསྐྱེད་ཀྱི་ཚོན་ཕུང་དགོད། མདུན་བསྐྱེད་ཀྱི་
གདོང་དུ་ཏིང་དང་ཐོད་པ་སོགས་མེ་ཏོག་གིས་བཀང་བ་བཤམ། འདས་པའི་མེ་ལྷའི་གཞལ་ཡས་ཁང་ངམ། པདྨ་སོགས་གདན་བསྐྱེད་ཚར་བའི་རྗེས་སུ། རང་གི་ཐུགས་ཀའི་ས་བོན་
ལས་འོད་ཟེར་འཕྲོས་པས་དཀྱིལ་འཁོར་གྱི་ལྷ་ཚོགས་རྣམས་ཀྱི་ཐུགས་ཀ་ནས་རང་འདྲའི་ཡེ་ཤེས་པ་ཨོཾ་བཛྲ་ས་མཱ་ཛཿ ཞེས་དང་། རབ་གནས་སྐབས་རྟེན་གྱི་ལྷའི་ཐུགས་ཀ་ནས་ཞེས་
དང༑ གཞན་ལ་མདུན་བསྐྱེད་ཀྱི་ཐུགས་ཀ་ནས་ཞེས་བསྒྱུར། དེའི་ཚེ་མཆོད་གཡོག་པས་སྔར་གྱི་མེ་ཏོག་དེ་གུས་པས་བླངས་ཏེ་གྲོགས་གཞན་ཡོད་ན་སྤོས་དང་རོལ་མོས་སྣ་དྲངས་ནས་

ཐབ་ལ་གཡས་ཕྱོགས་ནས་བསྐོར་བའི་མཐར་མེ་ཏོག་སློབ་དཔོན་ལ་དབུལ། སློབ་དཔོན་གྱིས་ཐབ་ཏུ་ཅུང་ཟད་དོར་ཞིང་ཛཿ ཧཱུྃ་བཾ་ཧོཿ ལྷ་རྣམས་སོ་སོའི་གདན་གྱི་སྟེང་དུ་འཁོད་པ་ནི་
ཞེས་སོགས་ཀྱིས་ཞལ་ཕྱག་སྐུ་མདོག་ཕྱག་མཚན་གསལ་བཏབ་ནས། ལྷ་ཐམས་ཅད་འཛུམ་ཞིང་ཞི་བ་སོགས་ཀྱི་དམིགས་པ་མན་ཆད་ལ་འཇུག མེ་ཏོག་དོར་ཚར་བའི་རྗེས་སུ་ཁ་
གསོས་ལ་ཐབ་ཀྱི་མདུན་ངོས་སུ་གཞག ཡང་ན་ཐབ་ཏུ་དམ་ཚིག་པ་བསྐྱེད་ནས་གནས་གསུམ་བྱིན་རླབས་སོགས་བྱས་ལ། གོང་ལྟར་མེ་ཏོག་གིས་སྤྱན་དྲངས་ནས་མེ་ཏོག་དོར་བ་དང་
མཉམ་དུ་བསྟིམ། དབང་བསྐུར་བ་སོགས་མཛད་པ་ཡོད་ཀྱང་སྔ་མ་གཙོ་ཆེ། གཤེགས་གསོལ་གྱི་ཚེ་སྔ་མ་ལྟར་ན། སློབ་དཔོན་གྱིས་བཛྲ་མུ ཡེ་ཤེས་པ་དཀྱིལ་འཁོར་གྱི་ལྷའི་ཐུགས་
ཀར་གཤེགས་ཞེས་བརྗོད་པ་དང་མཉམ་དུ་མཆོད་གཡོག་པས་ཐབ་ཀྱི་མདུན་གྱི་མེ་ཏོག་བླངས་ཏེ་ཐབ་ལ་བསྐོར་བའི་ཚུལ་གྱིས་སྤོས་དང་རོལ་མོས་སྣ་དྲངས་ཏེ་དཀྱིལ་འཁོར་སོགས་ལ་

༄༅། །དབུལ། བསྐྱེད་ཆོག་བྱས་པ་ཡིན་ན། དེའི་རྗེས་སུ་དམ་ཚིག་པ་རང་ལ་ཐིམ་ཞེས་བརྗོད་པ་ནི་ཁྱད་པར་རོ། །འདི་རྣམས་ལ་བདག་བསྐྱེད་ཟུར་དུ་མི་
དགོས་པར་སྦྱིན་སྲེག་བྱ་བའི་མཚམས་དེར་སླེབ་པ་ན། ཐབ་ཀྱི་དྲུང་དུ་འཁོད་དེ་བསང་ཆུ་སྒྲུབ་པ་སོགས་ལ་འཇུག་པས་ཆོག་ཅིང་ལས་བུམ་ཡོད་ཚེ་བསང་ཆུ་བཤམ་སྒྲུབ་གང་ཡང་མི་
དགོས་པར་བུམ་ཆུས་བྱ། མེ་ལྷ་གཤེགས་བསྡུ་ཚར་བ་དང་ཨོཾ་ཨཱཿ ཧཱུྃ་ཞེས་བརྗོད་པས་རང་ཉིད་བསྲུངས་ལ་ཆོ་ག་གང་ཡིན་གྱི་དཀྱུས་ལ་འཇུག་གོ །ཞེས་པའང་ཉེར་མཁོའི་ཡན་ལག་ཏུ་
བྲིས་པ་སརྦ་དཱ་མངྒ་ལཾ་བྷཱུ་བ་ཏུ།། །།དགེའོ།། དགེའོ།། དགེའོ།། །། ༈ དཔལ་ས་སྐྱའི་ཆོས་སྒར་གྱི་མཁན་པོ་ལས་འཛིན་པ་ངག་དབང་རྒྱལ་མཚན་མཆོག་ནས་གུས་ཀྱི་
ཡིག་ནོར་སོང་བར་ཞུ་དག་གནང་བ་བཅས་ལ་ཐུགས་རྗེ་བླ་མེད་དུ་ཆེ་ཞུ་བ་དང་བཅས། བལ་ཡུལ་ནས་རྒྱལ་ཡོངས་ས་ཆེན་ཞེས་པ་ལས་གུ་རུས་དཔར་བསྐྲུན་ཞུས།།
