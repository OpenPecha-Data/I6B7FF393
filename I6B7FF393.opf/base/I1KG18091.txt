༄༅། །ཉེར་མཁོའི་ཆོས་ཚན་རྣམས་བཞུགས་སོ།།

༄༅། །ཉེར་མཁོའི་ཆོས་ཚན་རྣམས་ཀྱི་དཀར་ཆག་བཞུགས་སོ།།
ཀ༽ རི་ཁྲོད་མའི་བུམ་ཆོག་ཁྱེར་བདེ་ནད་ཡམས་མཐར་བྱེད་ལ། ༡ ་༣༨ ཁ༽ རྟེན་ཁྲུས་རི་ཁྲུས་སོགས་ཀྱི་ཆོ་ག་ཉེས་པ་ཀུན་སེལ་
ལ༑ ༣༩་༦༦ ག༽ གཏོར་ཆེན་གྱི་ལོ་རྒྱུས་དང་ཆོ་ག་ལ། ༦༧ ་༩༨ ང༽ ཁ་འབར་མ་དཀར་མོའི་འཆི་བསླུ་འཆི་མེད་བདེ་སྟེར་
ལ༑ ༩༩་༡༡༤ ཅ༽ སྒྲོལ་དཀར་ལ་བརྟེན་པའི་འཆི་བསླུའི་ཆོ་ག་ལ། ༡༡༥ ་༡༣༤ ཆ༽ སྒྲོལ་དཀར་ལ་བརྟེན་པའི་བླ་སླུའི་ཆོ་

ག་ལ། ༡༣༥ ་༡༥༢ ཇ༽ སྒྲོལ་མའི་བཟློག་པ་ལ། ༡༥༣ ་༡༥༦ ཉ༽ ཀྱེེ་རྡོར་གྱི་བཀའ་བསྒོ་ལ། ༡༥༧ ་
༡༦༦ ཏ༽ འབྱུང་ལྔའི་སཱཙྪ་ལ་བརྟེན་པའི་འཆི་བསླུ་ལ། ༡༦༧ ་༡༩༤ ཐ༽ ཆབ་གཏོར་ལ། ༡༩༥ ་༢༡༦ ད༽ ཀླུ་གཏོར་
དང་། ཞུ་ཆེན་དང་ཀླུ་སྒྲུབ་ཀྱི་ཀླུ་བསང་བཅས་ལ། ༢༡༧ ་༢༥༦ ན༽ གཏོར་མ་བརྒྱ་རྩ་རྒྱས་པ་ལ། ༢༥༧ ༣་༨ པ༽ བརྒྱ་
ཚར་བསྡུས་པ་ལ། ༣༠༩ ༣༢༢ ཕ༽ ལན་གཏོར་དང་། ཐུགས་རྗེ་ཆེན་པོའི་བྲུལ་གཏོར་ལ། ༣༢༣༣༣༦ བ༽ དཀར་གསུར་
འདོད་ཡོན་སྤྲིན་ཕུང་དང་དམར་གསུར་ལ། ༣༣༧ ་༣༤༤ མ༽ འགྲོ་མགོན་ཆོས་རྒྱལ་འཕགས་པའི་ལམ་ཚེས་རིའུ་མིག་ལ། ༣༤༥ ་

༄༅། །༣༥༦ ཙ༽ ཆགས་མེད་མ་མོའི་འཁྲུགས་སྐོང་བསྡུས་པ་ལ། ༣༥༧ ་༣༦༢ ཚ༽ འབྲས་རྩིས་རབ་
གསལ་གཏོར་འབུམ་ལ། ༣༦༣ ་༌་༣༩༦ ཛ༽ གཟུངས་བསྡུས་ནང་བཞུགས་ཆོས་མཚན་བསྡོམ་ཚིག་ལ། ༣༩༧ ་
༤༠༢ ཝ༽ སྨེ་བརྩེགས་ཀྱི་བཀྲུ་བྱབ་བསྲུང་གསུམ་ལ། ༤༠༣ ་༤༡༨ ཞེ༽ འོད་དཔག་མེད་ཀྱི་འཕོ་འདེབས་ལ། ༤༡༩ ་
༤༣༢ ཟ༽ ལོ་གླུད་འགོང་པོ་བཀར་ཡས་ལ། ༤༣༣ ་༤༤༨ འ༽ འབྱུང་བཞི་མནོན་ཚུལ། སྲིད་པའུའི་རྒྱབ་ཡིག དུར་ལྔའི་
ཆོ་ག་བཅས་ལ། ༤༤༩ ་༤༦ ཡ༽ ཚོགས་མཆོད་དང་། བྱ་འབེབས་བཅས་ལ། ༤༦༧ ་༤༧༤ ར༽ རྒྱལ་པོ་དུང་ཕྲེང་

ཅན་གྱི་མདོས་དང་། བཙན་མཆོད། ཟ་འདྲེ་ཁ་བསྒྱུར། བཙན་གསོལ་བཅས་ལ། ༤༧༥ ་༥༠༢ བཅས་
དགེའོ།། །།
༈ དཔལ་ས་སྐྱའི་ཆོས་སྒར་གྱི་མཁན་པོ་ལས་འཛིན་པ་ངག་དབང་རྒྱལ་མཚན་མཆོག་ནས་གུས་ཀྱི་ཡིག་ནོར་སོང་བར་ཞུ་དག་གནང་བ་ལ་ཐུགས་རྗེ་བླ་
མེད་དུ་ཆེ་ཞུ་བ་དང་བཅས། བལ་ཡུལ་ནས་རྒྱལ་ཡོངས་ས་ཆེན་ཞེས་པ་ལས་གུ་རུས་དཔར་བསྐྲུན་ཞུས།། །།

I thanks to MrOnLye SengOnCher ChengNew LeonBoon& their relativesDrTai & Mrs TaiMrsThoe Teck YenYonKongMrNGoo TeckMrDave ChengYonHiangMrHsu Wan Shanand MrTan Ah Hock for their continuinsupporfor

༄༅། །རི་ཁྲོད་མའི་བུམ་ཆོག་ཁྱེར་བདེ་ནད་ཡམས་མཐར་བྱེད་བཞུགས་སོ།།

༄༅།   །ན་མོ་གུ་རུ་པུཎྱ་རཏྣ་པརྞ་ཤཱ་ཝརྨི། འདིར་རི་ཁྲོད་མའི་བུམ་ཆོག་མདོར་བསྡུས་བྱ་ཚུལ་ནི་
སྟེགས་བུ་ཁེབས་ལྡན་གྱི་དབུས་སུ་པདྨ་འདབ་བརྒྱད་ཀྱི་སྟེང་བུམ་པ་ཆུ་གཙང་དང་། བུམ་རྫས་ཉེར་ལྔས་བཀང་བར་ཁ་རྒྱན་མགུལ་
ཆིངས། དུང་ཆོས། དྲི་ཆུ། རྡོར་གཟུངས་བཅས་བཤམས་མཐར་ཟླུམ་གཏོར་གཅིག མཚམས་འཛིན་ཆུ་གཉིས་སྔོན་འགྲོའི་ཉེར་
རི་ཁྲོད་

༄༅།   །སྤྱོད་གཡས་སྐོར། ཆ་གསུམ་གཏོར་མ། རྡོར་དྲིལ། འཐོར་ནས། འོག་ཏུ་དགོས་པའི་
གཏོར་མ། ཏིང་ལོ། ཆང་བུ། གུ་གུལ། ཡུངས་ཀར། མེ་ལོང་། སྐུ་ཕྱིས་རྣམས་འདུ་བྱས་ལ་སྒྲུབ་པ་པོ་རྣམས་སྟན་ལ་
འཁོད་ནས། མཆོད་པ། ཨོཾ་ཨ་མྲྀ་ཏེ་ཧཱུཾ་ཕཊ་ཀྱིས་བསང་། སྭ་བྷཱ་ཝས་སྦྱངས། སྟོང་པའི་ངང་ལས་ཨོཾ་ལས་

བྱུང་བའི་རིན་པོ་ཆེ་ལས་གྲུབ་པའི་སྣོད་ཡངས་ཤིང་རྒྱ་ཆེ་བ་རྣམས་ཀྱི་ནང་དུ་ༀ་ཞུ་བ་ལས་བྱུང་བའི་ལྷ་རྫས་
ལས་གྲུབ་པའི་མཆོད་ཡོན། ཞབས་བསིལ། མེ་ཏོག བདུག་སྤོས། མར་མེ། དྲི། ཞལ་
ཟས༑ གཞན་ཡང་རོལ་མོ་དང་འཕན་གདུགས་ལ་སོགས་པའི་མཆོད་རྫས་བསམ་གྱིས་མི་ཁྱབ་

༄༅།   །པ། དྭངས་ཤིང་ཐོགས་པ་མེད་པ་ནམ་མཁའི་ཁམས་ཐམས་ཅད་གང་བར་
བསམས་ལ། ཨོཾ་བཛྲ་ཨརྒྷཾ་ཨཱཿ ཧཱུྃ་ནས། ཤབྡ་ཨཱཿ ཧཱུྃ་གི་བར་སོ་སོའི་སྔགས་དང་ཕྱག་རྒྱས་བྱིན་གྱིས་བརླབ། རོལ་
མོ་ཇི་སྙེད་པའི་སྒྲ་བྱ་ཞིང་། དྷརྨཱ་ར་ནི་ཚར་གསུམ་བརྗོད་དོ། །དེ་ནས། བླ་མ་དང་དཀོན་མཆོག་གསུམ་ལ་སྐྱབས་སུ་འགྲོ་བ་

ནི། བདག་དང་འགྲོ་བ་ཁམས་གསུམ་ནམ་མཁའི་མཐའ་དང་མཉམ་པའི་སེམས་ཅན་ཐམས་ཅད་དུས་འདི་ནས་བཟུང་སྟེ་ཇི་སྲིད་བྱང་ཆུབ་སྙིང་པོ་ལ་
མཆིས་ཀྱི་བར་དུ། དཔལ་ལྡན་བླ་མ་དམ་པ་རྣམས་ལ་སྐྱབས་སུ་མཆིའོ། །རྫོགས་པའི་སངས་རྒྱས་བཅོམ་ལྡན་འདས་རྣམས་ལ་སྐྱབས་སུ་མཆིའོ། །
དམ་པའི་ཆོས་རྣམས་ལ་སྐྱབས་སུ་མཆིའོ། །འཕགས་པའི་དགེ་འདུན་རྣམས་ལ་སྐྱབས་སུ་མཆིའོ། །ཞེས་ཉེར་གཅིག་སོགས་དང་། དེ་ནས་ཐལ་མོ་སྦྱར་
ཞིང་། བླ་མ་དང་དཀོན་མཆོག་རིན་པོ་ཆེ་རྣམ་པ་གསུམ་ལ་བདག་ཕྱག་འཚལ་ཞིང་སྐྱབས་སུ་མཆིའོ། །ཁྱེད་རྣམས་ཀྱིས་བདག་གི་རྒྱུད་བྱིན་གྱིས་
བརླབ་ཏུ་གསོལ། ཞེས་ལན་གཅིག སེམས་ཅན་ཐམས་ཅད་ཀྱི་དོན་དུ་རྫོགས་པའི་སངས་རྒྱས་ཀྱི་གོ་འཕང་ཐོབ་པར་བྱ། དེའི་ཆེད་དུ་འཕགས་མ་རི་

༄༅།   །ཁྲོད་ལོ་མ་གྱོན་མའི་སྒོམ་བཟླས་ཉམས་སུ་བླང་བར་བགྱིའོ། །ལན་གསུམ། རང་སྐད་ཅིག་གིས་འཕགས་མ་རི་ཁྲོད་མར་
གསལ་བའི་སྙིང་གའི་ནང་དུ་པདྨ་དང་ཟླ་བའི་སྟེང་དུ་པཾ་ལས་འོད་ཟེར་འཕྲོས་པས། རང་བཞིན་གྱི་གནས་ནས་ལྷ་མོ་རི་ཁྲོད་ལོ་མ་ཅན་གྱི་དབུ་རྒྱན་དུ་བླ་
མ་མི་བསྐྱོད་པའི་རྣམ་པར་བཞུགས་པ་ལ་སངས་རྒྱས་དང་བྱང་ཆུབ་སེམས་དཔའི་ཚོགས་ཀྱིས་བསྐོར་བ་ཨོཾ་བཛྲ་ས་མཱ་ཛ༔ ཐལ་མོ་སྦྱར་ལ། ན་མོ་གུ་
རུ་བྷྱ༔ ན་མ་པཎ་ཤཱ་ཝ་རི་ཨོ་པརྞ་ཤཱ་ཝ་རི་ས་པ་རི་ཝཱ་ར་ཨརྒྷཾ་སོགས་ནས། ཤབྡ་པྲ་ཏཱིཙྪ་ཨཱཿཧཱུྃ། དཀོན་མཆོག་གསུམ་ལ་བདག་སྐྱབས་
མཆི༑ །སོགས་གསུམ། སེམས་ཅན་ཐམས་ཅད་བདེ་བ་དང་བདེ་བའི་སོགས། ཨོཾ་སྭ་བྷཱ་ཝ་སོགས་དང་། སྟོང་པར་གྱུར། སྟོང་པའི་ངང་ལས་རིན་པོ་

ཆེའི་རི་བོ་ལྗོན་ཤིང་སྣ་ཚོགས་པའི་ནགས་ཚལ་དང་མེ་ཏོག་སྣ་ཚོགས་ཀྱིས་བརྒྱན་པའི་དབུས་སུ་པཾ་ལས་པདྨ་དང་ཨ་ལས་ཟླ་བའི་དཀྱིལ་འཁོར་གྱི་སྟེང་
དུ༑ རང་གི་ཤེས་པ་པྃ་ཡིག་གསེར་གྱི་མདོག་ཅན། དེ་ལས་འོད་ཟེར་འཕྲོས་པས། སེམས་ཅན་ཐམས་ཅད་ཀྱི་དོན་བྱས། ཁྱད་པར་དུ་ནད་དང་སྡུག་
བསྔལ་ཐམས་ཅད་བསལ། སླར་འདུས་ནས་པོ་ལ་ཐིམ། དེ་ཡོངས་སུ་གྱུར་པ་ལས། བདག་ཉིད་བཅོམ་ལྡན་འདས་མ་རི་ཁྲོད་མ་ལོ་མ་ཅན་སྐུ་མདོག་
གསེར་བཙོ་མ་ལྟ་བུ་ཞལ་གསུམ་ཕྱག་དྲུག་མ། རྩ་བའི་ཞལ་སེར་ཞིང་འཛུམ་ཁྲོའི་ཚུལ་ཅན། གཡས་ཞལ་དཀར་པོ་ཞི་བའི་ཉམས་ཅན། གཡོན་ཞལ་
དམར་པོ་ཆགས་པའི་ཉམས་ཅན། ཞལ་རེ་རེ་ལ་སྤྱན་གསུམ་གསུམ་དང་ལྡན་པ། ཕྱག་གཡས་ཀྱི་དང་པོས་ཐུགས་དཀར་རྡོ་རྗེ། གཉིས་པས་དགྲ་སྟ་

༄༅།  །འདེབས་པའི་ཚུལ། གསུམ་པས་མདའ་སོར་ཞིང་འཛིན་པ། གཡོན་གྱི་དང་པོའི་སྡིགས་མཛུབ་ལ་རྡོ་རྗེའི་ཞགས་པ་
དཀྲིས་པ། གཉིས་པས་འབྲས་བུ་དང་མེ་ཏོག་གིས་སྤུད་པའི་ཤིང་ལོ་གསར་པའི་སྦྲང་གཡབ། གསུམ་པས་གཞུ་འཛིན་པ། རིན་པོ་ཆེ་དང་མེ་ཏོག་སྣ་
ཚོགས་པའི་རྒྱན་གྱིས་སྤྲས་ཤིང་། ལྷ་རྫས་ཀྱི་ན་བཟའ་དམར་པོའི་སྟོད་གཡོགས་པ་དང་། མེ་ཏོག་དང་འབྲས་བུ་དུ་མས་སྤྲས་པའི་ཤིང་ལོ་གསར་པ་
གཤིབ་པའི་སྨད་གཡོགས་ཅན། སྦྲུལ་དཀར་པོས་སེ་རལ་ཁ་བྱས་པ། རལ་པའི་ཐོར་ཚུགས་གྱེན་དུ་བཅིངས་ཤིང་། ལང་ཚོ་དར་ལ་བབས་པ། སྐུ་
ཤིན་ཏུ་མཛེས་ཤིང་གྲིམས་པ། ཅུང་ཟད་ཁྲོ་བ། ཞབས་གཡས་པའི་རྟིང་པས་འོག་གི་ཕྱོགས་བསྟེན་ཅིང་། པུས་མོ་གདན་ལ་བཙུགས་པ། གཡོན

པ་བཞེངས་སྟབས་སུ་མཛོད་པ། རྣམ་པར་འགྱིང་བའི་སྟབས་ཀྱིས་བཞུགས་པ། དེའི་དཔྲལ་བར་ཨོཾ་དཀར་པོ། མགྲིན་པར་ཨཱ༔ དམར་
པོ༑ ཐུགས་ཀར་ཧཱུཾ་སྔོན་པོ། ཐུགས་ཀའི་ནང་དུ་ཟླ་བ་ལ་གནས་པའི་པྃ་སེར་པོ། པྃ་ལས་སྣ་ཚོགས་པའི་འོད་ཟེར་འཕྲོས་པས་རང་བཞིན་གྱི་གནས་
ནས་རྗེ་བཙུན་རི་ཁྲོད་ལོ་མ་གྱོན་མ་ལ་སངས་རྒྱས་དང་བྱང་ཆུབ་སེམས་དཔའ་ཐམས་ཅད་ཀྱིས་བསྐོར་བ་ཨོཾ་བཛྲ་ས་མཱ་ཛ༔ སྔར་བཞིན་མཆོད་ནས། ཛ
ཧཱུྃ་བཾ་ཧོ༔ ཞེས་པས་རང་ལ་གཉིས་སུ་མེད་པར་བསྟིམ་མོ། །ཡང་པོ་གྱི་ཡི་གེ་དེ་ཉིད་ལས་འོད་ཟེར་དཔག་ཏུ་མེད་པ་འཕྲོས་པས་དབང་གི་ལྷ་དེ་བཞིན་
གཤེགས་པ་རིགས་ལྔ་འཁོར་དང་བཅས་པ་ཨོཾ་བཛྲ་ས་མཱ་ཛ༔ ཨོཾ་པཉྩ་ཀུ་ལ་ས་པ་རི་ཝཱ་ར་ནས་ཨརྒྷཾ་སོགས་ཀྱིས་མཆོད་ནས། དེ་བཞིན་གཤེགས་པ་

༄༅།   །ཐམས་ཅད་ཀྱིས་བདག་ལ་མངོན་པར་དབང་བསྐུར་བ་སྩལ་དུ་གསོལ། ཞེས་གསོལ་བ་བཏབ་པས། སངས་རྒྱས་དེ་རྣམས་ཀྱིས།
ལྟར་བལྟམས་པ་ཙམ་གྱིས་ནི། །ལྷ་རྣམས་ཀྱིས་ནི་ཁྲུས་གསོལ་ལྟར། །ལྷ་ཡིས་ཆུ་ནི་དག་པ་ཡིས། །དེ་བཞིན་བདག་གིས་དབང་བསྐུར་རོ། །ༀ་
སརྦ་ཏ་ཐཱ་ག་ཏ་ཨ་བྷི་ཥེ་ཀ་ཏ་ས་མཱ་ཡ་ཤྲཱི་ཡེ་ཧཱུྃ། ཞེས་གསུངས་ཤིང་བུམ་པའི་ཆུས་སྤྱི་བོ་ནས་དབང་བསྐུར་བས་ལུས་ཀྱི་དྲི་མ་ཐམས་ཅད་
དག གསང་སྔགས་དང་ཕྲིན་ལས་ཐམས་ཅད་ལ་དབང་བར་བྱས། ཆུ་ལྷག་མ་ཡར་ལུད་པ་ལས་མི་བསྐྱོད་པས་དབུར་བརྒྱན་པར་བསམ་མོ། །དེ་ནས་
ལྷའི་སྐུ་སྣང་ལ་རང་བཞིན་མེད་པ་མེ་ལོང་གི་གཟུགས་བརྙན་ལྟ་བུ་ལ་སེམས་གཏད་ལ་མཉམ་པར་བཞག་གོ །གང་གི་ཚེ་སྔགས་བཟླ་བར་འདོད་ན་དེའི་ཚེ། སྙིང་གའི་ནང་གི་པཾ་

ཡིག་གི་མཐར་སྔགས་ཀྱི་ཕྲེང་བས་བསྐོར་བའི་འོད་ཀྱིས་སངས་རྒྱས་བྱང་ཆུབ་སེམས་དཔའ་ཐམས་ཅད་ཀྱི་རྒྱུད་བསྐུལ་བས། བདག་གི་རྒྱུད་བྱིན་གྱིས་
བརླབ་ཅིང་བདག་དང་སེམས་ཅན་ཐམས་ཅད་ཀྱི་སྡིག་པ་དང་སྒྲིབ་པ་དང་ནད་ཐམས་ཅད་བསལ་བར་གྱུར། ཨོཾ་པི་ཤཱ་ཙི་པརྞ་ཤཱ་ཝ་རཱི་སརྦ་ཛྭ་ར་པྲ་ཤ་མ་
ནཱ་ཡ་སྭཱ་ཧཱ། ཞེས་བྱ་བ་ནི་སྙིང་པའོ། །ཨོཾ་པི་ཤ་ཙི་པཎ་ཤཱ་ཝ་རཱི་ཧྲཱིཿ ཧ་ཧཱུྃ་ཕཊ་སྭཱཧཱ། ཞེས་བྱ་བ་ནི་ཉེ་བའི་སྙིང་པོའོ། །རྩ་སྔགས་ནི། ཏདྱ་ཐཱ། ཨ་མི་ཏེ། ཨ་
མི་ཏེ། ཨ་མྲྀ་ཏ་ཨུདྦྷ་ཝེ། ཨ་མྲྀ་ཏ་སཾ་བྷ་བེ། ཨཱཤཱ་སྟེ། ཨཱཤྭ་སྟྭཾ་གེ། མཱ་མ་ར། མཱ་མ་ར། མཱ་ས་ར། མཱ་ས་ར། ཏུནྣ་ཏུནྣཾ། བི་ཏུནྣ། བི་
དུནྣ། ཏུ་ཎ། ཏུ་ཎ། ཏུ་མུ་ལེ་སྭཱ་ཧཱ། ཨོཾ་གོ་རི། གནྡྷ་རི། ཙཎྜ་ལི། མཱ་ཏཾ་གི། པུཀྐཱ་སཱི་སྭཱ་ཧཱ། ཨོཾ་ཨཾ་ཀུ་རེ། མཾ་ཀུ་རེ། ཀུ་ར་

༄༅།   །ཤཱ་ཝ་རཱི་སཱ་ཧཱ། ན་མ་སརྦ་ཤཱ་ཝ་རཱི་ཎཾ། མཧཱ་ཤཱ་ཝ་རཱི་ཎཾ་བྷ་ག་ཝ་ཏཱི་པི་ཤཱ་ཙི་པཎ་ཤཱ་ཝ་རཱི་པི་ཤཱ་ཙི་སྭཱ་ཧཱ། ཨོ་པི་ཤཱ་ཙི་པཎ་
ཤཱ་ཝ་རཱི་ཧྲཱིཿ ཛ་ཧཱུཾ་ཕཊ་པི་ཤཱ་ཙི་སྭཱ་ཧཱ། དེ་ལྟར་བཟླས་པའི་རྗེས་སུ། བཅོམ་ལྡན་འདས་བདག་དང་སེམས་ཅན་ཐམས་ཅད་ལ་མཆོག་དང་ཐུན་མོང་གི་དངོས་
གྲུབ་མ་ལུས་པ་སྩལ་དུ་གསོལ། ཞེས་བརྗོད། རང་གི་སྙིང་ག་ནས་འོད་ཟེར་འཕྲོས་པས་གདན་འོད་ཟེར་གྱི་རྣམ་པར་གྱུར་ནས་རང་ལ་ཐིམ། བདག་
བསྐྱེད་དོ། །ཨ་མྲྀ་ཏས་བུམ་པ་བསང་། སྭ་བྷཱ་ཝས་སྦྱང་། སྟོང་པའི་ངང་ལས་པཾ་ལས་པདྨ་དང་ཨ་ལས་ཟླ་བའི་དཀྱིལ་འཁོར་གྱི་སྟེང་དུ་ཧཱུཾ་ལས་བུམ་པ་
ཡངས་ཤིང་རྒྱ་ཆེ་བ། ཞབས་ཞུམ་པ། ལྟོ་བ་ལྡིར་བ། མགྲིན་པ་ཕྲ་བ། ཁ་གཡེལ་བ། མཆུ་འཕྱང་བ། ལྷ་རྫས་ཀྱི་གོས་ཀྱིས་མགུལ་པ་བཅིངས་

པ༑ དཔག་བསམ་གྱི་ཤིང་གིས་ཁ་བརྒྱན་པ། ནང་ཆུ་དང་བཅུད་སྣ་ཚོགས་ཀྱིས་ཡོངས་སུ་གང་བའི་བུམ་པའི་ནང་དུ་པཾ་ལས་པདྨ་དང་། ཨ་ལས་ཟླ་
བའི་དཀྱིལ་འཁོར་གྱི་སྟེང་དུ་པཾ་ཡིག་གསེར་གྱི་མདོག་ཅན་ལས་འོད་ཟེར་འཕྲོས་པས་ཞེས་སོགས་ནས། ཐུགས་ཀར་ཧཱུཾ་སྔོན་པོའི་བར་བདག་བསྐྱེད་བཞིན་
ལ༑ བདག་ཉིད་ཅེས་པ་དོར། ཐུགས་ཀ་ནས་འོད་ཟེར་འཕྲོས་པས་རི་ཁྲོད་ལོ་མ་ཅན་ལ་སངས་རྒྱས་དང་བྱང་ཆུབ་སེམས་པས་བསྐོར་བ་ཨོཾ་བཛྲ་ས་མཱ་ཛ༔
རྡོ་རྗེ་དྲིལ་བུ་འཛིན་པས། མ་ལུས་སེམས་ཅན་ཀུན་གྱིས་མགོན་གྱུར་ཅིང་། །བདུད་སྡེ་དཔུང་བཅས་མི་བཟད་འཇོམས་མཛད་ལྷ། །དངོས་རྣམས་མ་
ལུས་ཇི་བཞིན་མཁྱེན་གྱུར་པའི། །བཅོམ་ལྡན་འཁོར་བཅས་གནས་འདིར་གཤེགས་སུ་གསོལ། །བཅོམ་ལྡན་བསྐལ་པ་གྲངས་མེད་དུ་མ་རུ། །འགྲོ་

༄༅།  ལ་བརྩེ་ཕྱིར་ཐུགས་རྗེ་རྣམ་སྦྱངས་ཤིང་། །སྨོན་ལམ་རྒྱ་ཆེན་དགོངས་པ་ཡོངས་རྫོགས་པའི། །ཁྱེད་བཞེད་འགྲོ་དོན་
མཛད་དུས་འདི་ལགས་ན། །དེ་ཕྱིར་ཆོས་དབྱིངས་ཕོ་བྲང་ལྷུན་གྲུབ་ནས། །རྫུ་འཕྲུལ་བྱིན་རླབས་སྣ་ཚོགས་སྟོན་མཛད་མཛད་ཅིང་། །མཐའ་ཡས་
སེམས་ཅན་ཚོགས་རྣམས་བསྒྲལ་བའི་ཕྱིར། །ཡོངས་དག་འཁོར་དང་བཅས་རྣམས་གཤེགས་སུ་གསོལ། །ཨོ་པརྞ་ཤཱ་ཝ་རཱི་ས་པ་རི་ཝ་ར་ཨེ་ཧྱེ་
ཧི༑ མཚན་སྔགས་སྔོན་འགྲོས་མཆོད། ཛཿ ཧཱུཾ་བཾ་ཧོསཿ བསྟིམ། དབང་ལྷ་སྤྱན་འདྲེན་སོགས་བདག་བསྐྱེད་བཞིན་ལ། འདི་ལ་མངོན་པར་དབང་བསྐུར་ཞེས་ཚིག་
བསྒྱུར་ནས། དབུར་བརྒྱན་གྱི་བར་བདག་བསྐྱེད་བཞིན་བྱ། མཆོད་པ་བསང་སྦྱང་བྱིན་རླབས་གོང་བཞིན་ལ། ཨོཾ་པཎ་ཤཱ་ཝ་རཱི་ས་པ་རི་ཝ་ར་ཨགྷཾ་པྲ་ཏཱིཙྪ་སྭཱ་ཧཱ། ཞེས་

སོགས་རོལ་མོའི་བར་རིགས་འགྲེ་སྦྱར། མཐར་དྲིལ་གསིལ། དྷརྨ་ར་ཎི་སོགས། རྡོ་རྗེ་དྲིལ་བུ་འཛིན་པས། རྒྱལ་བ་ཀུན་གྱི་ཡེ་ཤེས་སྒྱུ་མ་ཡི། །ཆོ་འཕྲུལ་རྣམ་པར་
འཕྲུལ་པ་ལས་བྱུང་བའི། །ལྷ་མོ་གང་ཞིག་སྒྲུབ་པའི་ནད་གདོན་བགེགས། །ཀུན་ཏུ་ཞི་མཛད་མ་ལ་ཕྱག་འཚལ་ལོ། །ཞིང་དང་ཡུལ་རྣམས་ཀུན་ཏུ་
རྣམ་འཕྲུལ་ཞིང་། །ཁྱད་པར་རི་ཁྲོད་གནས་སུ་རྣམ་རོལ་ནས། །སྒྲུབ་པ་པོ་ལ་དངོས་གྲུབ་མཆོག་སྩོལ་བའི། །རི་ཁྲོད་དབང་ཕྱུག་མ་ལ་ཕྱག་འཚལ་
ལོ༑ །སྣ་ཚོགས་ཞལ་དང་ཕྱག་ཞབས་སྣ་ཚོགས་དང་། །སྣ་ཚོགས་མདོག་དང་ཆ་ལུགས་སྣ་ཚོགས་དང་། །སྣ་ཚོགས་རྒྱན་དང་ཕྱག་མཚན་སྣ་
ཚོགས་ཀྱིས། །རྣམ་པར་སྒེག་མ་ཁྱོད་ལ་ཕྱག་འཚལ་ལོ། །ཁྱད་པར་གང་གིས་འདུལ་བའི་ཐབས་མཁྱེན་ནས། །མེ་ཏོག་འབྲས་བུ་དུ་མས་རྣམ་སྤྱད་

༄༅།  །པའི། །ཤིང་ལོ་གསར་པའི་ན་བཟས་རབ་བཀླུབས་པའི། །ལོ་མ་གྱོན་མ་ཁྱོད་ལ་ཕྱག་འཚལ་ལོ། །གསུང་གི་རིག་
སྔགས་ཞི་བའི་ང་རོ་ཡིས། །འགྲོ་བའི་རིམས་དང་སྡུག་བསྔལ་ཞི་མཛད་ཅིང་། །དྲག་པོའི་གསང་སྔགས་འབྲུག་ལྟར་ཆེར་བསྒྲགས་པས། །གདུག་
པ་འཇོམས་མཛད་གསུང་ལ་ཕྱག་འཚལ་ལོ། །ཉིད་ཐུགས་ཞི་བས་འགྲོ་བ་ཞི་མཛད་ཅིང་། །བརྩེ་བའི་རྗེས་ཆགས་དགྱེས་པ་ཆེན་པོ་ཡིས། །ཚེ་དང་
དཔལ་འབྱོར་རྣམ་པར་རྒྱས་མཛད་མ། །རྣམ་གྲོལ་ཡངས་པའི་ཐུགས་མངའ་ཁྱོད་ལ་འདུད། །བསྒྲུབ་དང་བཟླས་བརྗོད་བརྩོན་པས་ཉིད་ཀྱི་ཐུགས། །
བསྐུལ་བས་བདག་ལ་བརྩེ་བས་ཉེར་དགོངས་ཏེ། །ནད་དང་བགེགས་ཀྱི་ཚོགས་རྣམས་ཞི་བ་དང་། །ཚེ་དང་དཔལ་འབྱོར་རྒྱས་པར་མཛད་དུ་

གསོལ༑ །སྐྱེ་བ་ཀུན་ཏུ་བདག་གི་མགོན་མཛད་དེ། །ཉམ་ངའི་འཇིགས་པ་ཀུན་ལས་བསྐྱབ་པ་དང་། །སྲིད་ཞིའི་བདེ་དགའ་རྒྱ་མཚོས་རབ་འབྱོར་
ཞིང་༑ །རྫོགས་སངས་ཡོན་ཏན་རྒྱ་མཚོར་འགྱུར་བར་ཤོག །ཅེས་བསྟོད་ཅིང་གསོལ་བ་གདབ། གཟུངས་ཐག་བཟུང་ལ། རང་གི་སྙིང་ག་ནས་སྔགས་ཀྱི་ཕྲེང་
བ་འཕྲོས་ནས་གཟུངས་ཐག་ལ་བརྟེན་ནས་སོང་བས་བཅོམ་ལྡན་འདས་མའི་ཐུགས་རྒྱུད་བསྐུལ་ནས་སྐུའི་ཆ་ལས་ཡེ་ཤེས་ཀྱི་བདུད་རྩིའི་རྒྱུན་དཔག་ཏུ་
མེད་པ་བབས་པས་བུམ་པའི་ནང་གང་བ་དང་། འོད་ཟེར་གྱི་ཚོགས་དཔག་ཏུ་མེད་པ་འཕྲོས་པས་བདག་དང་སེམས་ཅན་ཐམས་ཅད་ཀྱི་རིམས་ནད་དང་
བགེགས་དང་འབྱུང་པོ་ཐམས་ཅད་ཀྱི་གནོད་པ་ཞི་བར་གྱུར། འདིའི་སྙིང་པོའི་སྔགས་གཙོ་བོར་བཟླ། ཉེ་བའི་སྙིང་པོ་དང་རྩ་སྔགས་ཀྱང་ཅི་རིགས་བཟླའོ། །མཆོད་

༄༅།  །བསྟོད་གོང་བཞིན་བྱས་ལ། གཏོར་མ་ཨ་མྲྀ་ཏས་བསང་། སྭ་བྷཱ་ཝས་སྦྱང་། སྟོང་པའི་ངང་ལས་ཨོཾ་ལས་རིན་པོ་ཆེའི་སྣོད་
ཡངས་ཤིང་རྒྱ་ཆེ་བའི་ནང་དུ་ཨོཾ་ཨཱཿ ཧཱུཾ་ཞུ་བ་ལས་བྱུང་བའི་གཏོར་མ་ཁ་དོག་དང་དྲི་དང་རོ་དང་ནུས་པ་ཕུན་སུམ་ཚོགས་པ་ཡེ་ཤེས་ཀྱི་བདུད་རྩིའི་རྒྱ
མཚོ་ཆེན་པོར་འགྱུར། ཨོཾ་ཨཱཿ ཧཱུཾ། ཞེས་ཡང་ཡང་བརྗོད་ལ་བྱིན་གྱིས་བརླབ། རྡོ་རྗེ་ཐལ་མོ་ཁ་གྱེན་དུ་ཕྱེ་ལ། ཨོ་པི་ཤཱ་ཙི་པཎ་ཤཱ་ཝ་རཱི་ས་པ་རི་ཝཱ་ར་ཨི་དཾ་བ་ལིཾ་
གྲྀདྡྷཱ་པ་ཡ་སརྦ་ཛཱ་ར་པྲ་ཤ་མ་ནཱ་ཡ་སྭཱ་ཧཱའི་མཐར། སེ་གོལ་གཏོགས་པ་གསུམ་མམ་བདུན་གྱིས་ཕུལ་ལ་མཚན་སྔགས་སྔོན་འགྲོ་ཨརྒྷཾ་ལ་སོགས་པས་མཆོད། རྒྱལ་བ་
ཀུན་གྱི་ཡེ་ཤེས་སྒྱུ་མ་ཡི། །སོགས་བློ་ཀ་གཅིག་གིས་བསྟོད། ལོ་མ་གྱོན་མ་འཁོར་བཅས་རྣམས། །མཆོད་སྦྱིན་གཏོར་མ་འདི་སྣོམས་ལ། །སོགས་ཀྱིས་

ཕྲིན་ལས་གཞོལ། ཆ་གསུམ་ཀུན་རིག་བཞིན་ལ་བདེན་བརྡར་གྱི་ཚེ། ན་མོ་རྗེ་བཙུན་རྩ་བ་དང་ཞེས་སོགས་ནས། ཁྲོ་མོ་རྣམས་ཀྱི་བཀའ་བདེན་པ་དང་། ཞེས་པའི་བར་
འདྲ་ཞིང་། ཁྱད་པར་དུའང་བཅོམ་ལྡན་འདས་མ་རི་ཁྲོད་ལོ་མ་གྱོན་མའི་བཀའ་བདེན་པ་དང་། ཞེས་སོགས་དང་། དེང་འདིར་ཁྲུས་ཀྱིས་མངའ་གསོལ་བ་
ལ་བར་དུ་གཅོད་པར་བྱེད་པའི་ཞེས་སོགས་སྦྱར། མཆོད་པ་ཁ་གསོས། བསང་སྦྱང་བྱིན་རླབས་འབུལ་ཚུལ་བསྟོད་པ་བཅས་གོང་བཞིན། ཨོཾ་བཛྲ་ས་ཏྭ་ས་མ་ཡ་སོགས་
ཡིག་བརྒྱ་ལན་གསུམ། མ་འབྱོར་པ་དང་སོགས་བློ་ཀ་གཅིག ཨོཾ་ཨཱཿ ཧཱུཾ་མཆོད་ཡོན་ཕུལ་བའི་རྐྱེན་གྱིས་ཡེ་ཤེས་པ་གཤེགས། དམ་ཚིག་པ་ཞུ་བ་བུམ་
པའི་ཆུ་དང་གཉིས་སུ་མེད་པར་གྱུར། རང་གི་དཔྲལ་བར་ཨོཾ་སོགས། དགེ་བ་འདི་ཡིས་མྱུར་དུ་བདག །ལོ་མ་གྱོན་མ་འགྲུབ་གྱུར་ནས་སོགས། ལོ་

༄༅།   །མ་གྱོན་མ་ཁྱེད་སྐུ་སོགས། ཁྱོད་ལ་མཆོད་ཅིང་སོགས། སྟོན་མཆོག་དམ་པ་སོགས་བཀྲ་ཤིས་བྱས་ལ། སྦྱང་ཁྲུས་གང་དུ་བྱ་བའི་
སར་སོང་སྟེ། གོང་དུ་བཤད་པའི་གཏོར་མ་སོགས་སྦྱོང་ཆས་རྣམས་རྒྱུན་བཞིན་བཤམས་ལ་ཆུས་སྦྱང་། ཞི་བའི་སྦྱོང་བ་ནས་བཟུང་ཕར་ཕྱིན་དྲུག་གི་ཁྲུས་རྫོགས་པའི་བར་རྒྱུན་བཞིན་ལ་
བདེན་བརྡར་ལ་མི་འདྲ་བའི་ཁྱད་པར་གོང་བཞིན་སྦྱར། ཕར་ཕྱིན་དྲུག་གི་མཐའ་ཡང་སྐུ་ཕྱིས་བྱས་ལ། དེ་ནས། རང་གི་སྙིང་ག་ནས་འོད་འཕྲོས་པས་བཅོམ་ལྡན་འདས་
ཤཱཀྱ་ཐུབ་པ་ལ་ཉན་ཐོས་དང་བྱང་ཆུབ་སེམས་དཔའི་དགེ་འདུན་དང་ཕྱོགས་སྐྱོང་དང་། འཇིག་རྟེན་སྐྱོང་བའི་ཚོགས་ཀྱིས་བསྐོར་བར་བྱོན་
ནས༑ བདག་ཅག་དཔོན་སློབ་ཡོན་མཆོད་འཁོར་དང་བཅས་པས་ཐོག་དྲངས་སེམས་ཅན་ཐམས་ཅད་ཀྱི་ནད་དང་གདོན་དང་རིམས་དང་། འཚེ་བ་ལ་

སོགས་པ་འགལ་རྐྱེན་ཐམས་ཅད་སེལ་བ་ལ་དགོངས་པ་རྩེ་གཅིག་ཏུ་མཛད་པར་གྱུར། བི་ས་ར་ཏ། བི་ས་ར་ཏ། བི་ས་ར་ཏ། བི་ས་ར་ཏ། སངས་
རྒྱས་འཇིག་རྟེན་ལ་ཐུགས་བརྩེ་བ་ཅན་གྱིས་བཀའ་སྩལ་པ། སངས་རྒྱས་ཐམས་ཅད་ཀྱིས་དགོངས་པ། རང་སངས་རྒྱས་ཀྱིས་བསམས་པ། དགྲ་
བཅོམ་པ་ཐམས་ཅད་ཀྱིས་བསམས་པ། སློབ་པ་ཐམས་ཅད་ཀྱིས་བསམས་པ། ཉན་ཐོས་ཐམས་ཅད་ཀྱིས་བསམས་པ། བདེན་པའི་ཚིག་དང་ལྡན་པ་
ཐམས་ཅད་ཀྱིས་བསམས་པ། ཆོས་ཀྱིས་བསམས་པ། ཚངས་པས་བསམས་པ། ཚངས་པ་སོ་སོས་བསམས་པ། འདོད་པའི་དབང་ཕྱུག་གིས་
བསམས་པ། དབང་པོས་བསམས་པ། ལྷས་བསམས་པ། ལྷ་མ་ཡིན་གྱི་དབང་པོས་བསམས་པ། ལྷ་མ་ཡིན་ཐམས་ཅད་ཀྱིས་བསམས་པ། ལྷ་

༄༅།   །མ་ཡིན་གྱི་མངག་གཞུག་པས་བསམས་པ། འབྱུང་པོ་ཐམས་ཅད་ཀྱིས་བསམས་པ། བི་ས་ར་ཏ། བི་ས་ར་ཏ། བི་ས་
ར་ཏ། བི་ས་ར་ཏ། སངས་རྒྱས་འཇིག་རྟེན་ལ་ཐུགས་བརྩེ་བ་ཅན་གྱིས་བཀའ་སྩལ་པ། མུཉྩ་ཏ། མུཉྩ་ཏ། མ་འདུག་གཅིག ཡམས་ཀྱི་ནད་
ཐམས་ཅད་ཞི་བར་གྱུར་ཅིག རོལ་མོ་དྲག་པོ་བྱ་ཞིང་བུམ་ཆུ་གཏོར། ནིརྒ་ཙྪ་ཏ། ནིརྒ་ཙྪ་ཏ། ནིརྒ་ཙྪ་ཏ། ནིརྒ་ཙྪ་ཏ། ཞེས་བརྗོད་རོལ་མོ་བཞག་
ལ༑ སངས་རྒྱས་ལྷ་ཆེན་པོ་ལྷ་ཡི་ཡང་ལྷ། ལྷའི་བླ་མ་གཤེགས་ཤིང་། དབང་པོ་དང་བཅས་པའི་ལྷ་རྣམས་དང་། ཚངས་པ་བཅས་པའི་ལྷ་རྣམས་
དང་༑ དབང་བདག་དང་བཅས་པ་རྣམས་དང་། སྐྱེ་དགུའི་བདག་པོ་དང་བཅས་པ་རྣམས་དང་། འཇིག་རྟེན་སྐྱོང་བ་བཞི་པོ་དག་ཀྱང་འོང་། ལྷ་

འབུམ་ཕྲག་དུ་མ་དག་དང་། ལྷ་མ་ཡིན་གྱི་དབང་པོ་རྣམས་དང་། ལྷ་མ་ཡིན་འབུམ་ཕྲག་དུ་མས་ཀྱང་འོང་། བཅོམ་ལྡན་འདས་ལ་མངོན་པར་དད་
པའི་འབྱུང་པོ་འབུམ་ཕྲག་དུ་མ་དག་ཀྱང་སེམས་ཅན་ཐམས་ཅད་ཀྱི་དོན་གྱི་ཕྱིར་འོང་སྟེ། དེ་དག་ཁྱེད་རྣམས་ལ་གནོད་པ་ཆེན་པོ་བྱེད་པར་འགྱུར་དུ་འོང་
གིས༔ རོལ་མོ་དྲག་པོ་བྱ་ཞིང་བུམ་ཆུ་གཏོར། ནིརྒ་ཙྪ་ཏ། ནིརྒ་ཙྪ་ཏ། ནིརྒ་ཙྪ་ཏ། ནིརྒ་ཙྪ་ཏ། མྱུར་དུ་བྱེར་ཅིག ཅེས་བརྗོད་རོལ་མོ་བཞག་ལ། ཁྱེད་ཅག་
ལས་གང་སྡང་བའི་སེམས་དང་ལྡན་པ་དེ་དག་ནི་ཕུང་བར་གྱུར་ཅིག གང་དག་བྱམས་པའི་སེམས་དང་ལྡན་ཞིང་ཉེས་པར་མི་འདོད་ལ། བསྲུང་བར་
འཇུག་པ་འདོད་པ་དེ་དག་ནི་འཁོད་ཅིག ལུས་ལ་ཡང་འཇུག་པར་གྱིས་ཤིག སངས་རྒྱས་འཇིག་རྟེན་ལ་ཐུགས་བརྩེ་བ་ཅན་གྱིས་བཀའ་སྩལ་པ། སུ་

༄༅།  །མུ། སུ་མུ། སུ་མུ། སུ་མུ། སུ་མུ་རུ། སུ་མུ་རུ། སུ་མུ་རུ། སུ་མུ་རུ། སུ་མུ་རུ། སུ་མུ་རུ། སུ་མུ་
རུ༑ སུ་མུ་རུ། མུ་རུ། མུ་རུ། མུ་རུ། མུ་རུ། མུ་རུ། མུ་རུ། མུ་རུ། མུ་རུ། མུ་རུ། མི་རི། མི་རི། མི་རི། མི་རི། མི་རི། མི་
མི་རི། མི་རི། མི་རི། མུ་རུ་མི་རི། མུ་རུ་མི་རི། མུ་རུ་མི་རི། མུ་རུ་མི་རི། མུ་རུ་མི་རི། མུ་རུ་མི་རི། མུ་རུ་མི་རི། མུ་རུ་མི་
མུ་རུ་མི་རི། མི་རཱུ་རི་ཏི། རི་རི་རི་རི་རི་རི། རཱི་རཱི་རཱི་རཱི་རཱི་རཱི། ཏི་མི་རི། མི་རི་མི་རི་མི་རི་མི་རི་མི་རི་མི་རི། མི་རི་ཏི། ཧ་སི་མི་རི་
ཏི༑ མཱི་རི་ཏེ། མི་ཏི། སི་སཱི་སི་མཱི། ཀཾ་ཀ་ར། ཀཾ་ཀ་ར་ཏ། ཀཾ་ཀ་རཱ། ཀཾ་ཀ་ར་ཙ། ཀཾ་ཀ་རཱ ཀཾ་ཀ་རཱ། ཀཾ་ཀ་རཱ། ཀཾ་ཀ་རཱ། ཀཾ་ཀ་

རཱ༔ ཀཾ་ཀ་རཱ། ཀཾ་ཀ་རཱ ཀཾ་ཀ་རྭ། ཀཾ་ཀ་རཱ། ཀཾ་ཀ་རཱ ཀཾ་ཀ་རཱ། ཀཾ་ཀ་རཱ ཀཾ་ཀ་རཱ། ཀཾ་ཀ་རཱ། ཀཾ་ཀ་རཱ། ཀཾ་ཀ་རཱ། ཀཾ་ཀ་རཱ། ཀཾ་
ཀ་རོ་ཏཱི་ཏི། ཀུ་རི་ཤོ། ཀཾ་ཀ་རཱ། ཀཾ་ཀ་རི་ཤོ། རི་རི། རི་རི། རི་རི། རི་ཏེ་ཕུ་སཱ། རི་ཕུ། རི་ཕུ། རི་ཕུ། རི་ཕུ། རི་ཕུ། རི་ཕུ།
ཕུ༑ རི་ཕུ། ནཱ་ཐཱ། ནཱ་ནཱ། ཐཱ་ཐ། རི་ཕུ། རི་ཕུ། རི་ཕུ། ནཱ་ཐཱ་ཐཱ། ནིརྒ་ཙྪ་ཏ། རི་ཕུ། རི་ཕུ། ནིརྒ་ཙྪ་ཏེ། པཱ་ལ་ཡ་ཏ། རི་ཕུ། རི་
ཕུ༑ པཱ་ལ་ཡ་ཏ། སངས་རྒྱས་འཇིག་རྟེན་ལ་ཐུགས་བརྩེ་བ་ཅན་སེམས་ཅན་ཐམས་ཅད་ལ་ཕན་པ་ལྷག་པར་དགོངས་པ་དང་ལྡན་པ། བྱམས་པ་ལ་
གནས་པ། ཐུགས་རྗེ་དང་ལྡན་པ། དགའ་བ་ལ་གནས་པ། བཏང་སྙོམས་ལ་གནས་པ་གཤེགས་ཀྱི། རོལ་མོ་དྲག་པོ་བྱ་ཞིང་བུམ་ཆུ་གཏོར། ཀྵི་པྲཾ་ནིརྒ

༄༅།   །ཙྪ་ཏ་སྭཱ་ཧཱ། ཞེས་བརྗོད་རོལ་མོ་བཞག་ལ། སངས་རྒྱས་ཀྱི་ཡེ་ཤེས་ཀྱི་མཆོག་དང་། ཆོས་ཉིད་ཀྱི་ལྷ་ཐམས་ཅད་
དང་༑ འབྱུང་པོ་ཐམས་ཅད་ལ་བཀའ་སྩལ་པའི་གསང་སྔགས་ཀྱི་གཞི་འདི་དག་གྲུབ་པའོ། །ཚིགས་སུ་བཅད་པ་འདི་དག་ནི་གྲུབ་པའོ། །ཞེས་བརྗོད་དོ། །དེ་ནས་ཀུ་ཤ་
ལ་སོགས་པས་བུམ་ཆུ་གཏོར་ཞིང་། ཨོཾ་པི་ཤཱ་ཙི་པཎ་ཤ་བ་རཱི་སརྦ་མཱ་ར་པྲ་ཤ་མ་ནཱ་ཡ། བདག་ཅག་དཔོན་སློབ་ཡོན་མཆོད་འཁོར་དང་བཅས་པས་ཐོག་དྲངས་
སེམས་ཅན་ཐམས་ཅད་ཀྱི་སྡིག་པ་དང་སྒྲིབ་པ་ལ་སོགས་པ་ཐམས་ཅད་ཤཱནྟི་ཀུ་རུ་སྭཱ་ཧཱ། ནད་ཐམས་ཅད་ཤཱནྟིཾ་ཀུ་རུ་སྭཱ་ཧཱ། གདོན་ཐམས་ཅད་ཤཱནྟི་ཀུ་
རུ་སྭཱ་ཧཱ། རིམས་ཐམས་ཅད རིམས་ཉིན་གཅིག་པ་ཐམས་ཅད ཉིན་གཉིས་པ་ཐམས་ཅད༴ ཉིན་གསུམ་པ་ཐམས་ཅད ཉིན་བཞི་པ་ཐམས་

ཅད ཉིན་བདུན་པ་ཐམས་ཅད༔ རྟོག་པའི་རིམས་ཐམས་ཅད རིམས་མི་བཟད་པ་རྣམས༔ རིམས་ལྡངས་དུབ་པ་རྣམས༔ འབྱུང་པོའི་རིམས་
རྣམས རླུང་ལས་གྱུར་པ་རྣམས༔ མཁྲིས་པ་ལས་གྱུར་པ་རྣམས༔ བད་ཀན་ལས་གྱུར་པ་རྣམས འདུས་པ་ལས་གྱུར་པ་རྣམས༔ རིམས་
ནད་ཐམས་ཅད ཀླད་པ་ན་བ་ཐམས་ཅད༔ གཞོགས་ཕྱེད་ན་བ་ཐམས་ཅད༔ ཡི་ག་འཆུས་པ་ཐམས་ཅད༴ མིག་ནད་ཐམས་ཅད༔ སྣ་ནད་
ཐམས་ཅད༴ ཁ་ནད་ཐམས་ཅད༴ མགུལ་ནད་ཐམས་ཅད༔ སྙིང་ནད་ཐམས་ཅད ལྐོག་མའི་ལྷ་གོར་ན་བ་ཐམས་ཅད རྣ་བ་ན་བ་ཐམས་
ཅད སོ་ན་བ་ཐམས་ཅད༴ རྙིལ་ན་བ་ཐམས་ཅད ཀླད་པ་ན་བ་ཐམས་ཅད རྩིབ་ལོག་ན་བ་ཐམས་ཅད རྒྱབ་ན་བ་ཐམས་ཅད ལྟོ་བ་ན་བ་

༄༅།   །ཐམས་ཅད༴ སྐེད་པ་ན་བ་ཐམས་ཅད ཆུ་སོ་ན་བ་ཐམས་ཅད བརླ་ན་བ་ཐམས་ཅད རྗེ་ངར་ན་བ་ཐམས་
ཅད ལག་པ་ན་བ་ཐམས་ཅད རྐང་པ་ན་བ་ཐམས་ཅད ཡན་ལག་ན་བ་ཐམས་ཅད༴ ཉིང་ལག་ན་བ་ཐམས་ཅད ཁྱད་པར་དུ་ཡང་འབྲུམ་པ་
ཐམས་ཅད བེ་གེ་ཐམས་ཅད ཆམ་པ་ཐམས་ཅད ཀླད་གཟེར་ཐམས་ཅད གག་པ་ཐམས་ཅད གཟེར་ཐུང་ཐམས་ཅད གཉན་གླང་
ཐམས་ཅད རྒྱུ་གཟེར་ཐམས་ཅད༴ མེ་དཔལ་ཐམས་ཅད༔ རྨན་བུ་ཐམས་ཅད༔ ཞྭ་ལོག་ཐམས་ཅད༔ ལྷོག་པ་ཐམས་ཅད འབྲས་ཐམས་
ཅད འཛུམ་བུ་ལྟག་དགྱེ་ཐམས་ཅད༴ འཁྲིས་པ་རྩར་རྒྱུག་ཐམས་ཅད ནང་ལྷོག་ཐམས་ཅད ཁ་མེད་ཐམས་ཅདའཁྱམས་པོ་ཐམས་

ཅད འབར་འབུར་ཐམས་ཅད རྣ་རྩ་ཕུས་འདེབས་ཐམས་ཅད༔ ངོམ་རུ་ལ་སོགས་པ་དུས་ངན་གྱི་གཉན་ནད་ཐམས་ཅད མདོར་ན་ནད་བཞི
བརྒྱ་རྩ་བཞི་ཐམས་ཅད འབྲོང་དང་འབྲི་གཡག་ལ་སོགས་པ་རི་ཀླུང་གི་ཆེ་ཕྱུགས་ཐམས་ཅདགནའ་བ་དང་ར་ལུག་ལ་སོགས་པ་རི་ཀླུང་གི་ཆུང་
ཕྱུགས་ཐམས་ཅད་ཀྱི་རིམས་ནད་ཐམས་ཅད རྟ་དྲེལ་བོང་བུ་ལ་སོགས་པ་བཞོན་ཁལ་ཐམས་ཅད མདོར་ན་འཕུར་དགུ་འཛུལ་དགུ་འཕྱོང་དགུ་
འགྲིམས་དགུ་ཐམས་ཅད་ཀྱི་རིམས་ནད་ཐམས་ཅད གཟའ་དང་རྒྱུ་སྐར་གྱི་གནོད་པ་ཐམས་ཅད རྒྱལ་པོའི་གནོད་པ་ཐམས་ཅད མི་རྒོད་ཀྱི་
གནོད་པ་ཐམས་ཅད གཅན་གཟན་གྱི་གནོད་པ་ཐམས་ཅད བྱད་སྟེམས་ཐམས་ཅད གཞོན་ནུའི་གདོན་ཐམས་ཅད ཕས་ཀྱི་རྒོལ་བ་ཐམས་

༄༅།   །ཅད༴ བཀྲ་མི་ཤིས་པ་ཐམས་ཅད རྨི་ལམ་ངན་པ་ཐམས་ཅད མཚན་མ་ངན་པ་ཐམས་ཅད༔ ལྟས་ངན་པ་ཐམས་
ཅད ཀེག་སྲི་ངན་པ་ཐམས་ཅད མདོར་ན་མི་མཐུན་པའི་ཕྱོགས་ཐམས་ཅད་ཤཱནྟིཾ་ཀུ་རུ་སྭཱ་ཧཱ། གང་ལ་སེར་སྣ་རྣམས་ཆགས་པ། །ཞེས་སོགས་
ནས། ཁྱེད་ཅག་སྡིག་པར་མ་གྱུར་ཅིག་གི་བར་རྒྱུན་བཞིན་ལས། སངས་རྒྱས་ལྷ་རྣམས་སྟོང་དག་གིས། །ཡོངས་སུ་བསྐོར་ཏེ་གཤེགས་མཛད་ཀྱིས། །
སྡང་སེམས་ལྡན་པ་རྣམས་བྱེར་ཞིག །སྙིང་རྗེའི་བདག་ཉིད་ཅན་རྣམས་འཁོད། །སངས་རྒྱས་རང་སངས་རྒྱས་རྣམས་དང་། །དགྲ་བཅོམ་སློབ་པའི་
བདེན་ཚིག་གིས། །འཇིག་རྟེན་མི་ཕན་བྱེད་པ་རྣམས། །གྲོང་ཁྱེར་འདིར་ནི་སྟོངས་གྱུར་ཅིག །སེམས་ཅན་ཀུན་དང་སྲོག་ཆགས་ཀུན། །འབྱུང་པོ་

ཀུན་དང་ཁྱེད་ཅག་ཀུན། །བདེ་བ་འབའ་ཞིག་ལྡན་གྱུར་ཅིག །ཐམས་ཅད་ནད་རྣམས་མེད་པར་ཤོག །ཀུན་གྱིས་བཟང་རྣམས་མཐོང་གྱུར་ཅིག །
གང་ཡང་སྡིག་པར་མ་གྱུར་ཅིག །འབྱུང་པོ་གང་དག་འདིར་ནི་ལྷགས་གྱུར་ཏེ། །སའམ་འོན་ཏེ་བར་སྣང་འཁོད་ཀྱང་རུང་། །སྐྱེ་དགུ་ཀུན་ལ་རྟག་ཏུ་
བྱམས་བྱེད་ཅིང་། །ཉིན་དུ་མཚན་དུ་ཆོས་ལ་སྤྱོད་པར་ཤོག །ཅེས་བརྗོད། འདིའི་ཡངས་པའི་གྲོང་ཁྱེར་གྱི་གཟུངས་མདོ་འདི་ནི་རྟག་བརྟན་གཟུངས་བསྡུས་ཀྱི་ཡངས་
པའི་གྲོང་ཁྱེར་ལས་དེ་བཞིན་གཤེགས་པས་གསུངས་སྐབས་དེ་ཡིན་པ་དེའི་སྔགས་ཐེམ་ནི། རྟག་བརྟན་པར་མ་ཡངས་གྲོང་གི། །གཟུངས་ལ་ཐོག་མར་བི་ས་ར། །ཏ་ཞེས་བྱ་བ་ཚར་
བཞི་དང་། །ཡང་ནི་འབྱུང་པོ་ཐམས་ཅད་ཀྱི། །བསམ་པ་ཞེས་པའི་རྗེས་སུ་ཡང་། །བི་ས་ར་ཏ་ཞེས་པ་བཞི། །མུཉྩ་ཏ་ནི་གཉིས་ཡིན་ཏེ། །ནིརྒ་ཙྪ་ཏ་ཞེས་བྱ་བཞི། ཡང་ནི་འགྱུར་དུ་

༄༅།  །འོང་གི་རྗེས། ནིརྒ་ཙྪ་ཏ་ཞེས་བྱ་བཞི། སུ་མ་བཞི་དང་སུ་མུ་རུ། །བརྒྱུད་ཡིན་མུ་རུ་དགུ་ཡིན་ཏེ། །དེ་བཞིན་དུ་ཡང་མི་རི་དགུ། །མུ་རུ་མི་རི་བཅུ་
གསུམ་མོ། །མི་རཱུ་རི་ཏི་ཞེས་པ་གཅིག །རི་ཐུང་དྲུག་དང་རཱི་རིང་དྲུག །ཏི་མི་རི་གཅིག་མི་རི་དྲུག་།མཱི་རི་ཏི་གཅིག་དེ་བཞིན་དུ། །ཧ་སི་མི་རི་ཏི་དང་ནི། །མཱི་རི་ཏི་དང་མི་ཏི་
གཅིག ་སི་སི་སི་མཱི་ཀཾ་ཀ་ར། ཀཾ་ཀ་ར་ཏ་ཀཾ་ཀ་ར། །ཀཾ་ཀ་ར་ཙ་ཀཾ་ཀ་རྭ། །བཅུ་བདུན་ཀཾ་ཀ་རོ་ཏི་ཏི། །ཀུ་རི་ཤྭ་དང་ཀཾ་ཀ་རཱ། ཀཾ་ཀ་རི་ཤི་རི་ཐུང་དྲུག །ཏི་རི་ཏེ་ཕུ་སྭ་ཞེས་
དང་༑ །རི་ཕུ་བརྒྱད་དང་ནཱ་ཐཱ་དང་། །ནཱ་ནཱ་ཐཱ་ཐཱ་རི་ཕུ་གཉིས། །ནཱ་ན་ཐ་དང་གཞན་ཡང་ནི། །ནིརྒ་ཙྪ་ཏ་ཞེས་པ་གཅིག །རི་ཕུ་གཉིས་དང་སླར་ཡང་ནི། །ནིག་ཙྪ་ཏེ་ཞེས་པ་དང་།
པཱ་ལ་ཡ་ཏ་རི་ཕུ་གཉིས། །ཡང་ནི་པ་ལ་ཡ་ཏ་དང་། །ཀྵིཾ་པྲཾ་ནིརྒ་ཙྪ་ཏ་དང་། །སྭཱ་ཧཱ་ཞེས་བྱ་སྔགས་ཐེམ་འདི། །རྟག་བརྟན་མདོ་མང་ཡངས་གྲོང་གི། །སྔགས་ཚན་དང་ཐེམ་འཁྲུལ་

མེད་ཡིན། །དེ་ལྟའི་སྔགས་ཐེམ་དགོས་པ་ཡང་། །ཡིག་ཆ་སྣ་མང་མི་མཚུངས་པས། །གཅིག་ཏུ་བཤད་པ་གཅིག་ཏུ་མེད། །དང་པོའི་ལས་ཅན་འཁྲུལ་གཞི་ཞིག །འདུག་པས་དེ་
དག་སེལ་ཕྱིར་བྲིས། །འོན་ཀྱང་གཅོད་མཚམས་ནོར་སྙམ་པས། །དེ་བཞིན་དུ་ཡང་མི་རི་དགུ། །ཞེས་པ་རྟག་པར་དང་མི་མཚུངས། །ཡི་གེ་ནོར་འཁྲུལ་བྱུང་སྙམ་པས། །མུ་རུ་མི་རི་
བཅུ་གསུམ་མོ། །ཞེས་པའང་དེ་བཞིན་མཚུངས་པ་མེད། །ཀྵི་ཕྲཾན་ནིན་ཙྪ་ཏ་དང་། །ཀྵི་པྲཾ་ནིརྒ་ཙྪ་ཏ་ཞེས། །འདི་ཡང་རྟག་པར་དང་མི་མཚུངས། །དེ་ལྟར་མི་མཚུངས་དེ་དག་
ཀྱང་། །རྨོངས་པའི་འོལ་ཚོད་མ་ཡིན་ཏེ། །ཡངས་གྲོང་གཟུངས་མདོ་གཞན་དག་དང་། །མཁས་ལ་བརྟེན་ནས་དག་པར་བྲིས། །དེ་ནས། སྤྱོད་འཇུག་ལས། འགྲོ་བ་ནད་པ་ཇི་
སྙེད་པ། །ནད་གསོས་གྱུར་གྱི་བར་དུ་ནི། །སྨན་དང་སྨན་པ་ཉིད་དང་ནི། །དེ་ཡི་ནད་གཡོག་བྱེད་པར་ཤོག །སེམས་ཅན་ནད་པ་ཇི་སྙེད་པ། །མྱུར་

༄༅།    །དུ་ནད་ལས་ཐར་གྱུར་ཅིག །འགྲོ་བའི་ནད་ནི་མ་ལུས་པ། །རྟག་ཏུ་འབྱུང་བ་མེད་པར་ཤོག །ཕྱོགས་རྣམས་ཀུན་ན་ལུས་
དང་སེམས། །སྡུག་བསྔལ་ནད་པ་ཇི་སྙེད་པ། །དེ་དག་གིས་ནི་བསོད་ནམས་ཀྱིས། །བདེ་དགའ་རྒྱ་མཚོ་ཐོབ་པར་ཤོག །བཟང་སྤྱོད་ལས། ཕྱོགས་
བཅུའི་སེམས་ཅན་གང་རྣམས་ཇི་སྙེད་པ། །དེ་དག་རྟག་ཏུ་ནད་མེད་བདེ་བར་འགྱུར། །འགྲོ་བ་ཀུན་གྱི་ཆོས་ཀྱི་དོན་རྣམས་ནི། །མཐུན་པར་གྱུར་ཅིང་
རེ་བའང་འགྲུབ་པར་ཤོག །འདི་ནས་བློ་ཀ་གསུམ་ངོར་ཆེན་རྡོ་རྗེ་འཆང་གི་གསུང་། བཞི་བརྒྱ་རྩ་བཞིའི་ནད་དང་རིམས་ཀུན་དང་། །བགེགས་རིགས་བརྒྱད་
ཁྲི་གདོན་ཆེན་བཅོ་ལྔ་སོགས། །ལུས་སྲོག་དགེ་ལ་བར་དུ་གཅོད་པ་ཡི། །འབྱུང་པོའི་གནོད་པ་ཞི་བར་མཛད་དུ་གསོལ། །སྐར་མདའ་ལྟུང་དང་ས་

གཡོའི་འཇིགས་པ་དང༌། །བྱད་སྟེམས་མཐུ་དང་ཐོག་སེར་འབེབས་པ་སོགས། །མི་དང་མི་མ་ཡིན་གྱིས་གནོད་པ་དང་། །ཉེར་འཚེ་ཐམས་ཅད་ཞི་
བར་མཛད་དུ་གསོལ། །གློ་བུར་ཡེ་འདྲོག་གནོད་པ་མ་ལུས་པ། །དུག་དང་སྦྱར་དུག་ཁ་ཟས་མ་ཞུ་དང་། །འཁོན་དང་ཉམས་གྲིབ་འབགས་དང་མི་
གཙང་སོགས། །དྲི་མ་ཐམས་ཅད་ཞི་བར་མཛད་དུ་གསོལ། །བླ་མ་ཡི་དམ་སངས་རྒྱས་བྱང་སེམས་སོགས། །སྐྱབས་གནས་སྤྱི་དང་ཁྱད་པར་
ཐུགས་རྗེ་ཅན། །ལོ་མ་གྱོན་མའི་ལྷ་ཚོགས་འཁོར་བཅས་ཀྱིས། །འགྲོ་ཀུན་ནད་གདོན་བགེགས་ལས་བསྲུང་དུ་གསོལ། །འདི་མན་ཆད་སྔོན་དཔལ་ས་སྐྱར་ནད་
ཆེན་པོ་བྱུང་བའི་ཚེ་གྲུབ་ཆེན་ཐང་སྟོང་རྒྱལ་པོས་བདེན་ཚིག་ཏུ་སྩལ་བའི་ས་སྐྱ་ནད་གྲོལ་མ་ཞེས་རྡོ་རྗེའི་གསུང་བྱིན་རླབས་ཅན་ནོ། ། ལས་དང་གློ་བུར་རྐྱེན་ལས་གྱུར་པ་ཡི། །གདོན་

༄༅།   །དང་ནད་དང་འབྱུང་པོའི་འཚོ་བ་སོགས། །སེམས་ཅན་ཡིད་མི་བདེ་བའི་ནད་རྣམས་ཀུན། །འཇིག་རྟེན་ཁམས་སུ་འབྱུང་
བར་མ་གྱུར་ཅིག །ཇི་ལྟར་གཤེད་མས་ཁྲིད་པའི་གསོད་བྱ་བཞིན། །སྐད་ཅིག་ཙམ་ལ་ལུས་སེམས་འབྲལ་བྱེད་པའི། །སྲོག་འཕྲོག་ནད་ཀྱི་སྡུག་
བསྔལ་ཇི་སྙེད་པ། །འཇིག་རྟེན་ཁམས་སུ་འབྱུང་བར་མ་གྱུར་ཅིག །འཆི་བདག་གཤིན་རྗེའི་ཁ་ནང་ཆུད་པ་ལྟར། །ནད་ཀྱི་མིང་ཙམ་ཐོས་པས་སྐྲག་
བྱེད་ཅིང་། །ཉིན་གཅིག་པ་དང་རྟག་པའི་རིམས་སོགས་ཀྱིས། །ལུས་ཅན་ཀུན་ལ་གནོད་པར་མ་གྱུར་ཅིག །གནོད་པའི་བགེགས་རིགས་སྟོང་ཕྲག་
བརྒྱད་ཅུ་དང་། །གློ་བུར་ཡེ་འདྲོག་སུམ་བརྒྱ་དྲུག་ཅུ་དང་། །བཞི་བརྒྱ་རྩ་བཞིའི་ནད་ལ་སོགས་པ་ཡིས། །ལུས་ཅན་ཀུན་ལ་འཚེ་བར་མ་གྱུར་ཅིག །

ལུས་སེམས་བདེ་བ་མ་ལུས་འཕྲོག་བྱེད་པའི། །འབྱུང་བཞི་འཁྲུགས་པའི་སྡུག་བསྔལ་ཇི་སྙེད་པ། །མ་ལུས་ཞི་ཞིང་མདངས་སྟོབས་ལྡན་པ་དང་། །
ཚེ་རིང་ནད་མེད་བདེ་སྐྱིད་ལྡན་པར་ཤོག །བླ་མ་དཀོན་མཆོག་གསུམ་གྱི་ཐུགས་རྗེ་དང་། །མཁའ་འགྲོ་ཆོས་སྐྱོང་སྲུང་མའི་ནུས་མཐུ་དང་། །ལས་
འབྲས་བསླུ་བ་མེད་པའི་བདེན་སྟོབས་ཀྱིས། །སྨོན་ལམ་ཇི་ལྟར་བཏབ་པར་གྲུབ་གྱུར་ཅིག །དེ་ནས་བླ་མ་ཡི་དམ་ཆོས་སྲུང་ནོར་ལྷ་སོགས་ཀྱི་བཀྲ་ཤིས་དང་། ལོ་
བརྒྱ་འཚོ་ཞིང་སྟོན་བརྒྱ་སོགས་པའི་བཀྲ་ཤིས་ཅི་རིགས་པ་བརྗོད་དོ། །ཞེས་སྔར་ངེད་རང་གིས་བསྒྲིགས་པའི་རི་ཁྲོད་མའི་བུམ་ཆོག་རྒྱས་པ་ལས་བསྡུས་ཏེ་ཉམས་སུ་ལེན་ཚུལ་འདི་
ཡང་ས་སྐྱ་པ་ངག་དབང་ཀུན་དགའ་བློ་གྲོས་ཀྱིས་བྲིས།། །།མངྒ་ལཾ།། ༈ སླར་ཡང་བལ་ཡུལ་ནས་གུ་རུས་པར་རྩ་སྤེལ།། །།

༄༅། །རྟེན་ཁྲུས་རི་ཁྲུས་སོགས་ཀྱི་ཆོ་ག་ཉེས་པ་ཀུན་སེལ་ཞེས་བྱ་བ་བཞུགས་སོ།།

༄༅།   །གུ་རུ་པཱ་ད་བྷྱཱནྣམ། འདིར་རྟེན་ཁྲུས་རི་ཁྲུས་སོགས་ཀྱི་ལག་ལེན་ཅུང་ཟད་སྤྲོ་བར་བྱ་སྟེ། དེ་ཡང་སྔོན་དུ་སྨེ་བརྩེགས་རྣམ་འཇོམས་གང་རུང་གི་
བུམ་པའི་ཆོ་ག་ཚུལ་བཞིན་བྱས་ལ། སླར་ཡང་འོག་ནས་འབྱུང་བ་ལྟར་གཟུངས་ཆུ་སྒྲུབ་པ་བཅས་ཉིས་སྦྲགས་བྱུང་ན་ཤིན་ཏུ་ལེགས་ལ། སྐབས་འགར་དེ་ཙམ་ལོང་མེད་པར་གློ་
བུར་དུ་སྒྲུབ་དགོས་ཤར་ན། བུམ་པ་གཙང་མ་ཆུས་བཀང་བར། དྲི་བཟང་པོའི་སྨན་སྤོས་ཀྱི་རིགས་སྦྱར་ཞིང་། བུམ་ཆུ་རྙིང་པའི་གཏའ་ཡོད་ན་སྦྲགས། ཁ་རྒྱན་མགུལ་ཆིངས་

༄༅།   །བཅས་སྤྱི་ལྟར་དང་། གཟུངས་ཐག་གདགས། རང་ཡི་དམ་གང་ཡིན་གྱི་ང་རྒྱལ་དྲན་ཙམ་གྱི་ངང་ནས། ཨོཾ་ཨ་མྲྀ་ཏེ་ཧཱུཾ་ཕཊ་ཀྱིས་
བསང་། སྭ་བྷཱ་ཝས་སྦྱངས། སྟོང་པའི་ངང་ལས་པཾ་ལས་པདྨ་དང་ཨ་ལས་ཟླ་བའི་དཀྱིལ་འཁོར་གྱི་སྟེང་དུ་བྷྲཱུཾ་ལས་རིན་པོ་ཆེ་ལས་གྲུབ་
པའི་བུམ་པ་ཡངས་ཤིང་རྒྱ་ཆེ་བ། ལྷ་རྫས་ཀྱི་གོས་ཀྱིས་མགུལ་པ་བཅིངས་པ། དཔག་བསམ་གྱི་ཤིང་གིས་ཁ་བརྒྱན་པ། ནང་ཆུ་

དང་བཅུད་སྣ་ཚོགས་ཀྱིས་ཡོངས་སུ་གང་བའི་དབུས་སུ་ཟླ་བའི་དཀྱིལ་འཁོར་གྱི་སྟེང་དུ་གཟུངས་སྔགས་རྣམས་ཀྱི་ཕྲེང་བ་ཁ་དོག་དཀར་པོ་གཡས་སྐོར་དུ་འཁོར་བ་ལ། རང་
གི་སྙིང་ག་ནས་སྔགས་ཀྱི་ཕྲེང་བ་གཟུངས་ཐག་ལ་བརྟེན་ཏེ་སོང་བ་ཕོག་པས་དེ་ལས་བདུད་རྩིའི་རྒྱུན་བབས་པས་བུམ་པ་གང་བར་གྱུར། ཅེས་བརྗོད་ཅིང་བསམས་ལ་གཟུངས་ཐག་ནས་བཟུང་
སྟེ་རྡོ་རྗེ་སེམས་དཔའི་ཡིག་བརྒྱ་དང་། ན་མཿ ས་མནྟ་བུདྡྷ་ནཱཾ། ཏདྱ་ཐཱ། ཨོཾ་ཨེ་ཧོ་ཤུདྡྷེ་ཤུདྡྷེ། ཡཾ་ཧོ་ཤུདྡྷེ་ཤུདྡྷེ། རཾ་ཧོ་ཤུདྡྷེ་ཤུདྡྷེ། ཨ་ཤུ་མྃ་བི་ཤུདྡྷེ་ཤུདྡྷེ། ཤུདྡྷེ་ས་མ་ཡ་སྭཱ་
ཧཱ། ཞེས་མི་གཡོ་བའི་རྒྱུད་ལས་འབྱུང་བ་དང་། ༀ་ཨེ་ཧོ་ཤུདྡྷེ་ཤུདྡྷེ། བི་ཧོ་ཤུདྡྷེ་ཤུདྡྷེ། ཨ་ཧི་རོ་བི་ན་རི་ཤུདྡྷེ་རཾ་ཨ་ཨ་སྭཱ་ཧཱ། ཨོཾ་བི་རསྟི་བི་རསྟི་སྭཱ་ཧཱ། ཞེས་གཟུངས་འདུས་ནས་འབྱུང་བ་
དང༑ ། ༀ་ཨེ་ཧོ་ཤུདྡྷེ་ཤུདྡྷེ། ཡཾ་ཧོ་ཤུདྡྷེ་ཤུདྡྷེ། བི་ཧོ་ཤུདྡྷེ་ཤུདྡྷེ། རཾ་ཧོ་ཤུདྡྷེ་ཤུདྡྷེ། རཾ་ཧོ་ཤུདྡྷེ་ཤུདྡྷེ། ཨེ་ཡཾ་བཾ་ལཾ་མཾ་ཧོ་ཤུདྡྷེ་ཤུདྡྷེ་ཨ་ཨ་སྭཱ་ཧཱ། ཞེས་གསར་རྙིང་གི་ལས་ཚོགས་

།མཐའ་དག་ནས་གོ་རིམ་ཅུང་ཟད་མི་འདྲ་བར་འབྱུང་མོད། ཕལ་ཆེར་འདི་བཞིན་ཡོད་པ་ཤས་ཆེ་བ་ཡིན། དེ་རྣམས་སོ་སོ་ནས་ལན་ཉེར་གཅིག་ཙམ་རེའམ་ཀླུ་དང་ས་བདག་སོགས་སྣོད་ཚབས་ཆེ་ན་སེང་གེའི་
གདོན་སྒྲོལ་ནས་འབྱུང་བའི་ཨོཾ་རུ་རུ་སྤུ་རུ་སོགས་ཡུམ་གཉིས་ཀྱི་སྔགས་གང་མང་བཟླས་པའི་མཐར། གཟུངས་ཐག་བསྡུས་ལ། སྔགས་ཕྲེང་གདན་དང་བཅས་པ་ཞུ་ནས་བུམ་པའི་ཆུ་དང་གཉིས་སུ་མེད་པར་
གྱུར༑ ཅེས་བརྗོད། རྟེན་ཁྲུས་ཡིན་ན་རྟེན་གྱི་དྲུང་དུ། སྦྱོང་ཆས་རྣམས་བཤམས་ལ། ཏིང་ལོ་སྦར་ལ་གཏོར་མར་ཆབ་ཀྱིས་བྲན། མཆོད་གཡོག་པས་དབུས་གཡས་གཡོན་གྱི་རིམ་པས་བླངས་ཏེ། གཡས་སུ་བསྐོར་ཞིང་རང་གིས་
མཆོག་སྦྱིན་དང་བཅས། ཨོཾ་སརྦ་བིགྷཱན་ན་མཿ སརྦ་སོགས་ལན་གསུམ། ཏིང་ལོ་དང་ཆང་བུ་བསྐོར་ཞིང་། རྡོ་རྗེ་གསོར་ཏེ། ཨོཾ་སུཾ་བྷ་སོགས་ལན་གསུམ། རྣམ་འཇོམས་ཡིན་ན་དེའི་ཚབ་ཡང་སྙིང་བརྗོད། འདིར་
བདེ་བར་གཤེགས་པའི་རྟེན་ལ་ཁྲུས་ཀྱིས་མངའ་གསོལ་བ་ལ་བར་དུ་གཅོད་པར་རྩོམ་པའི་ཞེས་སམ། བརྟན་བཞུགས་དང་འབྲེལ་ན། རབ་ཏུ་གནས་པར་བྱེད་པ་ལ་ཞེས་བརྗོད་ཀྱང་ཆོག གང་

ལྟར་ཡང་། གདོན་བགེགས་ལོག་པར་འདྲེན་པའི་ཚོགས་གང་ཡིན་པ་དེ་དག་ཐམས་ཅད་གཏོར་མ་ལམ་བརྔན་སོགས་སྤྱི་ལྟར་དང་། རང་གི་སྙིང་ག་ནས་འོད་ཟེར་འཕྲོས་པས་ཁྲོ་བོའི་
རྒྱལ་པོ་འཁོར་དང་བཅས་པ་ཨོཾ་བཛྲ་ས་མཱ་ཛ༔ ཧཱུྃ་ཡེ་ཤེས་བསྐལ་པ་སོགས་ཀྱིས་ཁྲོ་བོ་སྤྱན་འདྲེན་མཆོད་བསྟོད་བཅས་དང་བདེན་བརྡར་ལན་གསུམ་ལ་ཚིག་བསྒྱུར་གོང་གི་འགྲོས་ཀྱིས་ཤེས། སོ་སོའི་མཐར་དྲག་
རོལ་དང་བཅས་སུཾ་བྷ་སོགས་དྲག་སྔགས་བརྗོད་ཅིང་གུ་གུལ་གྱིས་བདུག ཡུངས་ཀར་གྱིས་བྲབ་བོ། །མཆོད་གཡོག་པས་སྐུ་ཕྱི་ཕྲག་པ་གཡོན་ལ་བཀལ། གཡོན་པས་ཁྲུས་སྡེར་གྱི་ཐད་དུ་མེ་ལོང་འཛིན་པ་ལ་རྟེན་གྱི་གཟུགས་བརྙན་འཆར་
དུ་བཅུག གཡས་པས་བུམ་པ་བཟུང་སྟེ་སྔགས་ཀྱི་ཚེ་ཁྲུས་གསོལ། རང་རྡོར་དྲིལ་འཛིན་པས། སྤྲོ་ན་རྡོར་དབྱིངས་རབ་གནས་ནས་འབྱུང་བའི། གང་འདིར་བཅོམ་ལྡན་འདས་དེ་བཞིན་གཤེགས་པ་དགྲ་བཅོམ་པ་
ཡང་དག་པར་རྫོགས་པའི་སངས་རྒྱས་རིག་པ་དང་ཞབས་སུ་ལྡན་པ། བདེ་བར་གཤེགས་པ། འཇིག་རྟེན་མཁྱེན་པ། སྐྱེས་བུ་འདུལ་བའི་ཁ་ལོ་བསྒྱུར་བ། བླ་ན་མེད་པ་ལྷ་

༄༅།   །དང་མི་རྣམས་ཀྱི་སྟོན་པ་སངས་རྒྱས་བཅོམ་ལྡན་འདས་དེ་ལ་ཡོ་བྱད་དང་ལྡན་པའི་ཁྲུས་འདི་གསོལ་བར་བགྱིའོ། །ཞེས་དམ་བཅའ་བ་དང་། སྤྱོད་འཇུག་ནས་འབྱུང་
བའི༑ ཁྲུས་ཀྱི་ཁང་པ་ཤིན་ཏུ་དྲི་ཞིམ་པ། །ཤེལ་གྱི་ས་གཞི་གསལ་ཞིང་འཚེར་བ་བསྟར། །རིན་ཆེན་འབར་བའི་ཀ་བ་ཡིད་འོང་ལྡན། །མུ་ཏིག་འོད་ཆགས་བླ་རེ་བྲེས་པ་
དེར༑ །ཞེས་ཁྲུས་ཀྱི་ཁང་པ་གསལ་འདེབས་པ་སྟེ། འདི་གཉིས་འདོན་མ་ཐུབ་ན་མོས་པ་ཙམ་བྱའོ། །གང་ལྟར་ཡང་། ཇི་ལྟར་བལྟམས་པ་སོགས། ཨོཾ་སརྦ་ཏ་ཐཱ༔ འདི་ནི་ཁྲུས་མཆོག༴ ཨོཾ་སརྦ་ཏ་
ཐཱ འདི་ནི་སྦྱིན་པའི་རང་བཞིན་ཆུ། །སེར་སྣའི་དྲི་མ་སྦྱོང་མཛད་པ། །གཏོང་བ་དྲི་ཡིས་ལེགས་བསྒོས་ཆུས། །ཁྲུས་ལེགས་མཛད་ལ་སྐུ་ཁྲུས་གསོལ། །ཨོཾ་
ཐཱ༴ འདི་ནི་ཚུལ་ཁྲིམས་སོགས་གློ་ཀ་དྲུག་སྔགས་བཅས་དང་། རྒྱས་པར་སྤྲོ་ན། སངས་རྒྱས་ཐམས་ཅད་འདུས་པའི་སྐུ༔ ཨོཾ་སརྦ༴ ཞེས་བླ་མ། དུས་གསུམ་སངས་རྒྱས་ཐམས་

ཅད་ཀྱི། །མཁྱེན་བརྩེ་ནུས་པའི་ངོ་བོ་ཉིད། །སྒྲུབ་ལ་དངོས་གྲུབ་མཆོག་སྩོལ་བའི། །ཡི་དམ་ལྷ་ལ་སྐུ་ཁྲུས་གསོལ། །ཨོཾ་སརྦ༴ སྤྲོ་ན། ཐམས་ཅད་དངོས་པོའི་རང་བཞིན་
མཆོག །གདོད་ནས་ཐམས་ཅད་བདག་ཉིད་གནས། །ཐབས་དང་ཤེས་རབ་གཉིས་མེད་པ། །ཀྱཻ་ཡི་རྡོ་རྗེར་སྐུ་ཁྲུས༴ །ཨོཾ་སརྦ༔ ཆོས་དབྱིངས་རྣམ་དག་ཉིད་ལས་མ་
གཡོས་ཀྱང་། །ཐབས་ཀྱིས་ཁྲོ་བོའི་སྐུར་སྟོན་གདུག་པ་འདུལ། །ཆེ་བའི་ཆེ་མཆོག་ལྷ་ཡི་ལྷར་གྱུར་པ། །ཀུན་བཟང་ཧེ་རུ་ཀ་ལ་སྐུ །ཨོཾ་སརྦ ཞེས་སོགས་གང་དགོས་ཀྱིས་ཡི་
དམ་དང་། སྟོན་པ་བླ་མེད༔ ཨོཾ་སརྦ༴ ཐབས་མཁས་ཐུགས་རྗེ ཨོཾ་སརྦ༴ ཕྱོགས་བཅུའི་འགྲོ་ལ་མཁྱེན་བརྩེས་རབ་དགོངས་ནས། །ཕྱོགས་བཅུར་ཆོས་ཀྱི་འཁོར་ལོ་
ལེགས་བསྐོར་བས། །ཕྱོགས་བཅུའི་འགྲོ་ཀུན་ཡོངས་སུ་སྐྱོབ་མཛད་པ། །ཕྱོགས་བཅུའི་སངས་རྒྱས་རྣམས་ལ་སྐུ །ཨོཾ་སརྦ༴ མཐུན་པའི་སྨོན་ལམ་སོགས། ཨོ་

༄༅།   །སརྦ༴ སྨྲ་བསམ་བརྗོད་མེད་སོགས། ཨོཾ་སརྦ༴ འཇམ་དབྱངས་ཕྱག་ན་རྡོ་རྗེ་སོགས། ཨོཾ་སརྦ༴ ལྷ་དང་ལྷ་མིན་སོགས། ཨོཾ་སརྦ༴ དགྲ་བཅོམ་བློ་
མཆོག་དབང་པོ་ཀུན་འདུལ་བ། །བསྟན་པའི་སྲིད་དུ་ལེགས་པར་བརྟན་བཞུགས་ནས། །བསྟན་པ་འཛིན་དང་སྐྱོང་དང་སྤེལ་མཛད་པའི། །གནས་བརྟན་ཆེན་པོ་རྣམས་ལ་
སྐུ༴ །ཨོཾ་སརྦ༴ ཟབ་མོ་རྟེན་འབྲེལ་བཅུ་གཉིས་ལེགས་བསྒོམས་པས། །རང་བྱུང་རང་སངས་རྒྱས་ཀྱི་ཡེ་ཤེས་ནི། །བསྟན་པ་མེད་པའི་ཚུལ་གྱིས་ཐུགས་ཆུད་པ། །
འཕགས་པ་རང་རྒྱལ་རྣམས་ལ་སྐུ་ཁྲུས །ཨོཾ་སརྦ ཞེས་པ་ཡན་གྱིས་དཀོན་མཆོག་དང་། སྤྲོ་ན། དཔལ་ལྡན་མཁའ་འགྲོའི་དབང་ཕྱུག་རྡོ་རྗེའི་གུར། །ཁྱབ་བདག་སྟོན་པ་ཀྱི་ཡི་རྡོ་
རྗེ་ཡི། །སྐུ་གསུང་ཐུགས་ལས་སྤྲུལ་པའི་སྲུང་མ་མཆོག །ནག་པོ་ཆེན་པོ་ཁྱོད་ལ་སྐུ༔ །ཨོཾ་སརྦ སོགས་བློ་ཀ་རེ་དང་། ཐུན་མོང་དུ། རྫུ་འཕྲུལ་སྟོབས་དང་མངོན་པར་ཤེས་

པའི་དཔལ། །ཉེ་བར་ཐོབ་ནས་ཐུབ་པའི་བཀའ་བཞིན་དུ། །བསྟན་པ་རིན་ཆེན་བང་མཛོད་ལེགས་སྐྱོང་བ། །རྡོ་རྗེའི་ཆོས་སྐྱོང་རྣམས་ལ་སྐུ༴ །ཨོཾ་སརྦ རྒྱལ་ཆེན་སྡེ་བཞི་
ཕྱོགས་སྐྱོང་འཇིགས་བྱེད་དང་། །ལྷ་ཀླུ་གཟའ་སྐར་ལ་སོགས་འཇིག་རྟེན་དབང་། །གནོད་སྦྱིན་སྡེ་དཔོན་འཕྲོག་མ་བུར་བཅས་སོགས། །གཙུག་ལག་ཁང་སྐྱོང་རྣམས་ལ་
སྐུ །ཨོཾ་སརྦ༔ བྱང་ཕྱོགས་སྐྱོང་བའི་རྒྱལ་ཆེན་རྣམ་ཐོས་སྲས། །ནོར་གྱི་བདག་པོ་ཨཱརྱ་ཛི་བྷ་ལ། །དབུལ་བ་སེལ་བའི་ལྷ་མོ་ནོར་རྒྱུན་མ། །ནོར་ལྷ་གཏེར་བདག་
རྣམས །ཨོཾ་སརྦཞེས་ཀྱིས་ཆོས་སྐྱོང་ནོར་ལྷ་དང་། གཙུག་ལག་ཁང་ལ་གཉུག་མར་གནས་པའི་ཀླུ་ཡོད་ན། གདེངས་ཀ་ནོར་བུ་འབར་བའི་འོད་ཀྱིས་ནི། །ས་འོག་མུན་པའི་ཚོགས་རྣམས་
འཇོམས་མཛད་པ། །བསྟན་ལ་རབ་དགའ་མཐུ་སྟོབས་བསམ་མི་ཁྱབ། །ཀླུ་རྒྱལ་འཁོར་དང་བཅས་ལ །ཨོཾ་སརྦ༴ ཁྱེད་ཀྱི་རང་བཞིན་ཡོངས་དག་པས། །སྲིད་པའི་

༄༅།   །འཆིང་བ་མི་མངའ་ཡང་། །བདག་ཅག་སྒྲིབ་པ་སྦྱང་སླད་དུ། །གཙང་མ་ཆབ་ཀྱིས་སྐུ་ཁྲུས་གསོལ། །ཨོཾ་སརྦ༴ རྒྱལ་བའི་སྐུ་གསུང་ཐུགས་ལ་ཉོན་
མོངས་མི་མངའ་ཡང་། །སེམས་ཅན་ལུས་ངག་ཡིད་གསུམ་སྒྲིབ་པ་སྦྱང་སླད་དུ། །རྒྱལ་བའི་སྐུ་གསུང་ཐུགས་ལ་ཁྲུས་ཆབ་འདི་གསོལ་བས། །སེམས་ཅན་ལུས་ངག་ཡིད་
ཨ གསུམ་དྲི་མ་དག་གྱུར་ཅིག །ཨོཾ་སརྦ དེ་བཞིན་གཤེགས་པ་རྣམས་དང་དེ་སྲས་ལ། །རིན་ཆེན་བུམ་པ་མང་པོ་སྤོས་ཀྱི་ཆུས། །ཡིད་འོང་ལེགས་པར་བཀང་བ་གླུ་དང་
ནི༑ །རོལ་མོར་བཅས་པ་དུ་མས་སྐུ་ཁྲུས་གསོལ། །ཨོཾ་སརྦཞེས་པ་ཡན་གྱིས་ཁྲུས་གསོལ། དེ་དག་སྐུ་ལ་མཚུངས་པ་མེད་པའི་གོས། །གཙང་ལ་དྲི་རབ་བསྒོས་པས་སྐུ་ཕྱི་
འོ༑ །ཨོཾ་ཧཱུཾ་ཏྲཾ་ཧྲཱིཿ  ཨཱཿ ཀཱ་ཡ་བི་ཤོ་དྷ་ནེ་སྭཱ་ཧཱ། ཞེས་པས་མེ་ལོང་ངོས་ལ་དྲིའི་ཐིག་ལེ་ལྔ་བྱས་ལ། སྐུ་ཕྱིས་ཀྱིས་ཕྱི་བའི་ཚུལ་བྱའོ། །སྤྲོ་ན། སླར་ཡང་མེ་ལོང་གི་ངོས་ལ་དྲི་བཟང་བྱུག་ཅིང༌། སྟོང་གསུམ་

ཀུན་ཏུ་དྲི་མཆོག་འབྱུང་གྱུར་པའི། །སྤོས་མཆོག་རྣམས་ཀྱིས་ཐུབ་དབང་ཀུན་གྱི་སྐུ། །གསེར་སྦྱངས་བཙོ་མ་བྱི་དོར་བྱས་པ་ལྟར། །འོད་ཆགས་འབར་བ་དེ་དག་བྱུག་པར་
བགྱི༑ །ཨོཾ་བཛྲ་གྷནྡྷེ་ཨཱཿ ཧཱུྃ། ཞེས་དང་། སྲབ་འཇམ་ཡངས་བ་སོགས་ནས། བདག་ཀྱང་རྡོ་རྗེའི་སྐུ་ཐོབ་ཤོག །ཨོཾ་བཛྲ་ཝ་ཡ་ཨཱཿ ཧཱུྃ། གིས་ན་བཟའ་འབུལ་ལོ། །བརྟན་བཞུགས་
བྱེད་ན། ནས་ལ། ཡེ་དྷརྨ་མང་དུ་བརྗོད་ལ། ཕྱོགས་བཅུ་ན་བཞུགས་པའི་སོགས་ནས། ཨོཾ་སུ་པྲ་ཏིཥྛ་བཛྲ་ཡ་སྭཱ་ཧཱ། ཞེས་པའི་བར་ལན་གསུམ་དང་། སྤྲོ་ན། རྒྱལ་བ་རྣམ་པར་སྣང་མཛད་
སོགས་ཚང་མའམ། སྟོབས་བཅུའི་དབང་ཕྱུག་རྒྱལ་བ་སྲས་བཅས་རྣམས། །དགེ་ལེགས་ཀུན་གྱི་འབྱུང་གནས་རྟེན་འདི་ལ། །འགྲོ་བའི་དོན་དུ་མི་འབྲལ་བརྟན་བཞུགས་ནས། །
སྦྱིན་བདག་དགེ་ཞིང་ཤིས་པར་མཛད་དུ་གསོལ། །ཇི་སྲིད་ས་སོགས་འབྱུང་བ་ཆེན་པོ་བཞིས། །སྐུ་གཟུགས་གནོད་པར་མ་གྱུར་དེ་སྲིད་དུ། །ཐུགས་རྗེ་ཆེན་པོ་མགོན་པོ་

༄༅།   །བཅོམ་ལྡན་འདས། །བརྟན་པར་བཞུགས་ནས་བཀྲ་ཤིས་མཛད་དུ་གསོལ། །སླར་ཡང་། ཇི་སྙེད་སུ་དག་སོགས་ཀྱིས་ཡན་ལག་བདུན་པ་དབུལ་ཞིང་། ཕུན་སུམ་
ཚོགས་པ་ལ་སོགས་པ་བཀྲ་ཤིས་ཀྱིས་མངའ་གསོལ་ལོ། །དེ་དག་ནི་སྤྲོས་པ་ལ་དགའ་ཞིང་ཚོགས་སྤེལ་བའི་དོན་དུ་རྟེན་ཁྲུས་རྒྱས་པར་བྱ་བའི་ཚུལ་ལོ། །ཁྲུས་རྐྱང་པ་ཙམ་བྱེད་ན། ཐོག་མར། ཡུངས་ཀར་རམ་བུམ་ཆུ་འཐོར་
ཞིང་། སུཾ་བྷ་སོགས་བརྗོད་པས་བགེགས་བསྐྲད། ཇི་ལྟར་བལྟམས་པ །འདི་ནི་ཁྲུས་མཆོགཕར་ཕྱིན་དྲུག་གི་ཚིགས་བཅད་དང་། དེ་བཞིན་གཤེགས་པ་རྣམས་དང་སོགས་ཀྱིས་ཁྲུས་
གསོལ། དེ་དག་སྐུ་ལ་སོགས་སྔགས་དང་བཅས་སྐུ་ཕྱིའོ། །དེ་ནས་བརྟན་བཞུགས་དང་བཀྲ་ཤིས་མདོར་བསྡུས་བྱ་བ་ནི་བསྡུས་པའི་ལུགས་ཡིན་ལ། དེ་ལས་ཅུང་ཞིག་རྒྱས་པར་འདོད་ནའང་རང་གི་རིག་པས་འཕྲུལ་ཤེས་པར་
བྱའོ།། ༈ །གཉིས་པ་རི་ཁྲུས་ཇི་ལྟར་བྱ་བའི་ཚུལ་ནི། སྔར་བཞིན་བསྒྲུབས་པའི་བུམ་ཆུས་རྟེན་བྱིན་རླབས་ཅན་ལ་ཁྲུས་གསོལ་བའི་ཆུ་དེ་སླར་བུམ་པར་བླུགས་ལ་རི་མཐོ་སའམ། ཁང་ཐོག་ཏུ་ཁྱེར་ལ། སྦྱོང་བ་གསུམ་སྔར་བཞིན་

ལ་འདིར་ཡུལ་ཕྱོགས་འདི་དགེ་ལེགས་སུ་སྒྲུབ་པ་ལ་བར་དུ་གཅོད་པར་རྩོམ་པའི་གདོན་བགེགས། ཞེས་སོགས་ཚིག་བསྒྱུར། རང་གི་སྙིང་གའི་ས་བོན་ལས་འོད་ཟེར་འཕྲོས་པས་ཕྱོགས་སྐྱོང་བཅུ་ལ་
སོགས་པའི་འཇིག་རྟེན་སྐྱོང་བ་ཆེན་པོ་རྣམས་དང་། སྟོང་གསུམ་གྱི་ལྷ་མ་སྲིན་སྡེ་བརྒྱད་དང་། ཁྱད་པར་ལུང་པ་འདིའི་ཕུ་མདའ་བར་གསུམ་དང་ཉིན་སྲིབ་དཀར་ནག་གི་ས་རྡོ་
རི་བྲག རྩི་ཤིང་ནགས་ཚལ། མཚོ་དང་ཆུ་ཀླུང་སོགས་ལ་བདག་གིར་བྱེད་པའི་ལྷ་དང་། ཀླུ་དང་། བཙན་དང་། བདུད་དང་། ས་བདག གཉན་མཐུ་བོ་ཆེ། གཞི་
བདག གནས་བདག་ལ་སོགས་པ་རྣམས་དང་། ཁས་ཞན་དབང་ཆུང་བའི་འབྱུང་པོའི་ཚོགས་ཐམས་ཅད་དག་བྱེད་ཁྲུས་ཀྱི་མགྲོན་དུ་ཨཱ་ཀརྵ་ཡ་༔ ཞེས་པས་བཀུག་ལ་ས་དང་
བར་སྣང་ཐམས་ཅད་དུ་ཁྲོམ་ཚོགས་པ་བཞིན་དུ་འཁོད་པར་བསམ། རང་གི་སྙིང་གའི་ས་བོན་ལས་འོད་ཟེར་འཕྲོས་པའི་སྣ་ལ་ལྷ་མོ་མདོག་སྣ་ཚོགས་པ་བུམ་པ་བདུད་རྩིས་གང་བ་ཐོགས་པ་

༄༅།  །དཔག་ཏུ་མེད་པ་སྤྲུལ་ཏེ་དེ་རྣམས་ཀྱིས་མགྲོན་རྣམས་ཀྱི་སྤྱི་བོ་ནས་བླུགས་ཤིང་ཁྲུས་བྱས་པས་ཚེ་ཐོག་མ་མེད་པ་ནས་བསགས་པའི་སྡིག་པ་དང་སྒྲིབ་པ་
ཐམས་ཅད་དག ནད་དང་སྡུག་བསྔལ་དང་ཁྲོས་པ་ཐམས་ཅད་ཞི། བྱིང་རྨུགས་འཐིབ་པ་སངས་ཤིང་། བདེ་བ་དང་དགའ་བ་བསམ་གྱིས་མི་ཁྱབ་པ་སྐྱེས་པར་གྱུར་པའི་
དམིགས་པ་རྩེ་གཅིག་པ་དང་བཅས་པས། མེ་ལོང་ལ་རི་ཀླུང་ཀུན་གྱི་གཟུགས་བརྙན་འཆར་དུ་བཅུག་པ་བཀྲུ་ཞིང་། ཇི་ལྟར་བལྟམས་པ་སོགས་ཀྱི་མཐར། ཨོཾ་བཛྲ་ས་ཏྭ་ས་མ་ཡ་སོགས་ཡིག་བརྒྱ་དང་། ཨོཾ་ཨེ་ཧོ་
ཤུདྡྷེ་སོགས་འོག་མ་དང་། འདི་ནི་ཁྲུས་མཆོག་སོགས། འདི་ནི་སྦྱིན་པའི་རང་བཞིན་ཆུ། །སེར་སྣའི་དྲི་མ་སྦྱོང་མཛད་པ། །གཏོང་བ་དྲི་ཡིས་ལེགས་བསྒོས་ཆུ། །ཁྲུས་ལེགས་
མཛད་ཀྱིས་ཁྲུས་བྱ་འོ། །ཞེས་སོགས་ཕར་ཕྱིན་དྲུག་གི་ཁྲུས་བློ་ཀ་རེ་རྫོགས་མཚམས་སུ་སྔགས་གོང་བཞིན་དང་། ཆུ་བོ་དྲུག་གིས་ཁྲུས་བྱས་པས། །སོགས་བློ་ཀ་གསུམ་གྱི་མཐར་སྔགས་དང་། འདོད་

ཆགས་ཞེ་སྡང་གཏི་མུག་གསུམ། །ཞེས་སོགས་གསུམ་དང་། ས་ནི་དུག་གི་ཕ་ཡིན་ཏེ། །ཞེས་སོགས་བློ་ཀ་བཞིའི་མཐར་སྔགས་གོང་བཞིན་སྦྱར། སླར་ཡང་རོལ་མོ་དང་བཅས་པས་བུམ་ཆུ་ཕྱོགས་ཀུན་ཏུ་འཐོར་
ཞིང་རྣམ་འཇོམས་སྨེ་བརྩེགས་སོགས་ཀྱིས་བསྒྲུབས་པ་ཡིན་ན་དེ་དག་གི་གཟུངས་སྔགས་དང་། མིན་ནའང་ཡིག་བརྒྱ་དང་ཁྲུས་སྔགས་མང་དུ་བརྗོད་དོ། །རོལ་མོ་བཞག་སྟེ། ཕྱོགས་སྐྱོང་བཅུ་ལ་སོགས་པ་འཇིག་རྟེན་
སྐྱོང་བ་ཆེན་པོ་རྣམས་དང་། སྟོང་གསུམ་གྱི་ལྷ་མ་སྲིན་སྡེ་བརྒྱད། ཁྱད་པར་དུ་ཡུལ་ཕྱོགས་འདིའི་ལུང་པ་ཕུ་མདའ་བར་གསུམ། ཉིན་སྲིབ་དཀར་ནག་གི་ས་རྡོ་རི་བྲག རྩི་
ཤིང་༑ ནགས་ཚལ། མཚོ་དང་། ཆུ་ཀླུང་སོགས་ལ་གནས་ཤིང་བདག་གིར་བྱེད་པའི་ལྷ་དང་། ཀླུ་དང་། བཙན་དང་། བདུད་དང་། ས་བདག གཉན་མཐུ་བོ་
ཆེ༑ གཞི་བདག གནས་བདག་ལ་སོགས་པ་དང་། ཁས་ཞན་དབང་ཆུང་བའི་འབྱུང་པོའི་ཚོགས་ཐམས་ཅད་ཀྱིས་ཚེ་འཁོར་བ་ཐོག་མ་མེད་པ་ནས་བསགས་པའི་སྡིག་པ་དང་

༄༅།   །སྒྲིབ་པ་ཐམས་ཅད་ཤཱནྟིཾ་ཀུ་རུ་སྭཱ་ཧཱ། ནད་དང་ཉེར་འཚེ་ཐམས་ཅད སྡུག་བསྔལ་དང་ཟུག་རྔུ་ཐམས་ཅད ཐབ་གཞོབ་དང་རྫས་ངན་གྱིས་ཕོག་པ་
ཐམས་ཅད༔ དམེ་མནོལ་མནའ་གསུམ་གྱིས་ཕོག་པ་ཐམས་ཅད༔ དམ་ཉམས་དང་འཁོན་གྲིབ་ཀྱིས་ཕོག་པ་ཐམས་ཅད༴ ས་བརྐོ་རྡོ་སློགས་ཀྱིས་བསྣད་པ་ཐམས་
ཅད༴ ཤིང་གཉན་བཅད་པ་དང་ཆུ་གཉན་དཀྲུགས་པས་ཁྲོས་པ་ཐམས་ཅད ཆོས་མིན་ངན་སྤྱོད་ཀྱིས་ཁྲོས་པ་ཐམས་ཅད བན་བོན་མཐུ་བོ་ཆེས་བཅིངས་པ་ཐམས་
ཅད མནན་པ་དང་གཟིར་བ་ཐམས་ཅད གཏད་ཁྲམ་དང་དབྱེ་ཆོག་གི་ཕྱེས་པ་ཐམས་ཅད མདོར་ན་རྒུད་པ་དང་ཉམས་པ་ཐམས་ཅད་ཤཱནྟིཀུ་རུ་སྭཱ་ཧཱ། ཞེས་བཀྲུའོ། །བུམ་
ཆུ་དང་མེ་ཏོག་འཐོར་ཞིང་། གང་ལ་སེར་སྣ་རྣམ་ཆགས་པ། །རྣམ་བཅོམ་དྲི་མ་མེད་མཛད་ཅིང་། །ཐུགས་ཞི་གནོད་པ་མི་མངའ་དེས། །ཁྱེད་ལ་བདེ་ལེགས་མཛད་པར་འགྱུར།

འདྲེན་པ་གང་ཞིག་འགྲོ་བ་རྣམས། །ཐར་པའི་ལམ་དུ་འཇུག་མཛད་ཅིང་། །ཆོས་རྣམས་ཐམས་ཅད་སྟོན་པ་དེས། །ཁྱེད་ལ་བདེ་ལེགས་མཛད་པར་འགྱུར། །སྟོན་པ་འགྲོ་བ་
རྣམས་ཀྱི་རྟེན། །སེམས་ཅན་ཀུན་གྱི་དོན་གྱི་ཕྱིར། །གང་ལ་བདེ་བ་མངའ་མཛོད་དེས། །ཁྱེད་ལ་བདེ་ལེགས་མཛད་པར་འགྱུར། །སྐྱོབ་པ་གང་ཞིག་བྱམས་པ་ཡིས། །
ཐུགས་ཀྱིས་འགྲོ་བ་འདི་དག་ཀུན། །བུ་གཅིག་བཞིན་དུ་རྟག་བསྐྱངས་དེས། །ཁྱེད་ལ་བདེ་ལེགས་མཛད་པར་འགྱུར། །གང་ཞིག་འཁོར་བར་འགྲོ་བ་ཡི། །སེམས་ཅན་ཀུན་
གྱི་དོན་གྱི་ཕྱིར། །གླིང་དང་དཔུང་གཉེན་གྱུར་པ་དེས། །ཁྱེད་ལ་བདེ་ལེགས་མཛད་པར་འགྱུར། །གང་ཞིག་ཆོས་རྣམས་མངོན་སུམ་གྱུར། །གཙང་ཞིང་བཀྲུ་བ་མི་མངའ་
ལ༑ །གསུམ་གཙང་གཙང་མར་མཛད་པ་དེས། །ཁྱེད་ལ་བདེ་ལེགས་མཛད་པར་འགྱུར། །དཔའ་བོ་ཆེན་པོ་གང་སྐྱེས་པ། །ཕུན་སུམ་ཚོགས་དོན་གང་འབྱོར་ཞིང་། །དོན་

༄༅།    །གྲུབ་ཚོགས་ཀྱང་གྲུབ་པ་དེས། །ཁྱེད་ལ་བདེ་ལེགས་མཛད་པར་འགྱུར། །གང་ཞིག་སྐྱེས་པས་ས་རྣམས་ནི། །ནགས་ཚལ་བཅས་པ་རབ་གཡོས་
ཤིང་༑ །སེམས་ཅན་ཐམས་ཅད་རབ་དགའ་དེས། །ཁྱེད་ལ་བདེ་ལེགས་མཛད་པར་འགྱུར། །བྱང་ཆུབ་སྙིང་པོར་གཤེགས་པ་ན། །ས་ནི་རྣམ་དྲུག་གཡོས་གྱུར་ཅིང་།
བདུད་ཡིད་མི་བདེར་གྱུར་པ་དེས། །ཁྱེད་ལ་བདེ་ལེགས་མཛད་པར་འགྱུར། །ཆོས་ཀྱི་འཁོར་ལོ་བསྐོར་བ་ན། །འཕགས་པའི་བདེན་པ་རྣམས་གསུངས་ཤིང་། །ཐུབ་པའི་
སྙན་པ་གང་བྱུང་དེས། །ཁྱེད་ལ་བདེ་ལེགས་མཛད་པར་འགྱུར། །ཡིད་འཕྲོག་གང་ཞིག་མུ་སྟེགས་བྱེད། །ཐམས་ཅད་ཆོས་ཀྱིས་ཕམ་མཛད་ཅིང་། །ཚོགས་ཀུན་དབང་དུ་
མཛད་པ་དེས། །ཁྱེད་ལ་བདེ་ལེགས་མཛད་པར་འགྱུར། །སངས་རྒྱས་ཁྱེད་ལ་བདེ་ལེགས་མཛད། །བརྒྱ་བྱིན་ཚངས་པའི་ལྷ་རྣམས་དང་། །འབྱུང་པོ་ཀུན་གྱི་བདེ་ལེགས་

ནི༑ །ཁྱེད་ལ་རྟག་ཏུ་སྦྱིན་གྱུར་ཅིག །སངས་རྒྱས་བསོད་ནམས་མཐུ་དག་དང་། །ལྷ་རྣམས་ཀུན་གྱི་བསམ་པ་ཡིས། །ཁྱོད་ཀྱི་འདོད་དོན་གང་ཡིན་པ། །དོན་དེ་དེ་རིང་
འགྲུབ་གྱུར་ཅིག །རྐང་གཉིས་ཁྱེར་ཅག་བདེ་ལེགས་གྱུར། །རྐང་བཞི་ཁྱེད་ཅག་བདེ་ལེགས་གྱུར། །ཁྱེད་ཅག་ལམ་འགྲོ་བདེ་གྱུར་ཅིག །ཕྱིར་འོང་དག་ཀྱང་བདེ་གྱུར་
ཅིག །ཉིན་མོ་བདེ་ལེགས་མཚན་བདེ་ལེགས། །ཉི་མའི་གུང་ཡང་བདེ་ལེགས་ཤིང་། །ཁྱེད་ཅག་ཀུན་ཏུ་བདེ་ལེགས་གྱུར། །ཁྱེད་ཅག་སྡིག་པར་མ་གྱུར་ཅིག །ཅེས་
དང་། མགྲོན་དཀར་ཕྱོགས་པ་རྣམས་ཀྱིས་སྔོན་གྱི་དམ་བཅའ་རྗེས་སུ་དྲན་པ་དང་། ནག་པོའི་ཕྱོགས་ལ་དགའ་བ་རྣམས་ཀྱང་གློ་བུར་དུ་སེམས་ཆོས་ལ་འགྱུར་ནས་གུས་པ་དང་
ཞི་བའི་ཀུན་སྤྱོད་ཀྱིས་བདག་གིས་གང་བསྒོ་བ་ཉན་པར་བསམ་ལ། ཆོས་རྣམས་ཐམས་ཅད་རྒྱུ་ལཅད་རྒྱུ་ལས་བྱུང་། །ཞེས་པ་ནས། འོན་ཀྱང་སྐྱོབ་པའི་སྲས་སུ་སྐྱེ། །ཞེས་དང་། རྒྱུན་གྱིས་

༄༅།  །བརྒྱན་པར་བྱས་ཀྱང་སོགས་ནས། གཞན་ལ་གནོད་པ་མ་བྱེད་ཅིག །ཅེས་པའི་བར་གྱིས་ཆོས་བཤད། ཡུལ་ཕྱོགས་ཀུན་ཏུ་ཆར་ཆུ་དུས་སུ་བབས། །ལོ་ཕྱུགས་
རྟག་ཏུ་ལེགས་པར་མཛད་དུ་གསོལ། །མི་ནད་ཕྱུགས་ནད་དུས་འཁྲུགས་རྒྱུན་ཆད་ནས། །རྒྱལ་ཁམས་བདེ་བས་འཚོ་བར་མཛད་དུ༴ །རྒྱལ་པོ་རྣམས་ཀྱང་ཆོས་བཞིན་ས་
སྐྱོང་ཞིང་། །འབངས་རྣམས་བཀའ་བཞིན་སྒྲུབ་པར་མཛད །འགྲོ་ཀུན་ཕན་ཚུན་བྱམས་པའི་སེམས་ལྡན་ཞིང་། །དགེ་བཅུའི་ཆོས་ལ་སྤྱོད་པར །བསྟན་དང་བསྟན་འཛིན་
གུས་པས་མཆོད་པའི་མཐུས། །རྫོགས་ལྡན་དུས་བཞིན་བདེ་བར་མཛད་དུ་གསོལ། །ཞེས་ཕྲིན་ལས་བཅོལ། བྱང་ཆུབ་སེམས་ནི་རིན་པོ་ཆེ་སོགས་དང་། སངས་རྒྱས་འབྱུང་བ་
མཉེས་བྱེད་ཅིང་། །དམ་ཆོས་རྟག་ཏུ་སྤྱོད་པ་དང་། །འཕགས་པའི་དགེ་འདུན་རྒྱ་མཚོའི་ཚོགས། །རྣམ་པ་ཀུན་ཏུ་མཆོད་པར་ཤོག །འཇིག་རྟེན་བདེ་ཞིང་ལོ་ལེགས་

དང་༑ །སོགས་ཀྱིས་སྨོན་ལམ་གདབ་བོ། །སྟོན་མཆོག་དམ་པ་སོགས་བློ་ཀ་གསུམ་དང་། འབྱུང་པོ་གང་དག་སོགས་དང་། ཉིན་མོ་བདེ་ལེགས་སོགས་ཀྱི་བཀྲ་ཤིས་བརྗོད་དོ། །དེ་དག་གིས་ནི་རི་ཁྲུས་སུ་
གྲགས་པ་ཇི་ལྟར་བྱ་བའི་ཚུལ་རྒྱས་པར་བསྟན་ཟིན་ཏོ། །སྙིགས་མའི་དུས་འདིར་སྐྱེ་བོ་རྣམས་ཀྱི་བྱ་བ་ཆོས་དང་ཁྲིམས་ལུགས་དང་འགལ་བའི་རྩིང་སྤྱོད་ཁོ་ནར་ངང་གིས་འགྲོ་བས་དཀར་ཕྱོགས་ཀྱི་ལྷ་ཀླུ་རྣམས་གྲིབ་ཀྱིས་ཕོག་ནས་དབུ་འཕང་
དམའ། ནག་ཕྱོགས་རྣམས་ཞེ་སྡང་གིས་ཁྲོས་ནས་འཇིག་རྟེན་དུ་མི་བདེ་བ་ཤ་སྟག་འབྱུང་བས་གང་ཟག་གཞན་ཕན་གྱི་ལྷག་བསམ་དང་ལྡན་པ་རྣམས་ཀྱིས་ཚུལ་འདི་ལ་རབ་ཏུ་བརྩོན་པར་བྱའོ།། ༈ །ཡུལ་ཁ་ཅིག་ན་ཁྱིམ་ཁྲུས་ཞེས་པ་
ཁྱིམ་དུ་ཐབ་གཙོ་བོར་གྱུར་པ་ལ་ཁྲུས་བྱེད་སྲོལ་ཡོད་པ་ལྟར་ན། གཞན་གོང་བཞིན་ལ། སྦྱོང་བའི་སྐབས་སུ། གནས་ཁང་འདིའི་ཕྱི་ནང་ཕུག་མདོ་བར་གསུམ་འགྲིམས་པའི་གདོན་བགེགས་ལོག་པར་
འདྲེན་པའི་ཚོགས་ཐམས་ཅད་ཅེས་བསྒྱུར། ཁྲུས་མགྲོན་དགུག་མི་དགོས། མེ་ལོང་ཐབ་སོགས་ལ་བསྟན་ཏེ། ཇི་ལྟར་བལྟམས་པ་སོགས་དང་། འདི་ནི་ཁྲུས་མཆོག་སོགས་དང་། ཕར་ཕྱིན་དྲུག་གི་ཚིགས་

༄༅།   །བཅད་དང་། དུག་ཁྲུས། འབྱུང་ཁྲུས་རྣམས་ཡིག་བརྒྱ་དང་། ཁྲུས་སྔགས་སྤེལ་བ་སྔར་བཞིན་ལ། བུམ་ཆུ་འཐོར་ཞིང་། གནས་ཁང་འདི་ཉིད་ཀྱི་ཕྱི་ནང་ཕུག་མདོ་བར་གསུམ་ན་
གཉུག་མར་གནས་ཤིང་འགོ་བའི་ལྷ་དང་། ས་བདག་ཀླུ་གཉན་ལ་སོགས་པ་རྣམས་ཀྱི་ཚེ་འཁོར་བ་ཐོག་མ་མེད་པ་ནས་བསགས་པའི་སྡིག་པ་དང་སྒྲིབ་པ་ཐམས་ཅད་ཤཱནྟི་ཀུ་རུ་
སྭཱ་ཧཱ། ཞེས་སོགས་རི་ཁྲུས་ཀྱི་སྐབས་བཞིན་ཚང་མ་བརྗོད་པའམ། ཤིང་གཉན་བཅད་པ་ཞེས་སོགས་ཀྱི་ཚིག་རྐང་གཅིག་པོ་དེ་དོར་ཡང་རུང༌། མཐར་མེ་ཏོག་འཐོར་ཞིང་། གང་སེར་མ་དང་། ཆེ་བའི་ཆེ་མཆོག་སོགས་
སམ། ཕུན་སུམ་ཚོགས་པ་ལ་སོགས་པའི་བཀྲ་ཤིས་རྒྱས་པར་བརྗོད་ཅིང་། རྟེན་འབྲེལ་སྙིང་པོ། རྣམ་སྲས་དང་ནོར་བུ་བཟང་པོའི་གཟུངས། དཔལ་ཆེན་མོའི་མཚན་གཟུངས། གནོད་སྦྱིན་ཕོ་དགུ་མོ་དགུའི་སྔགས་སོགས་གང་
ཤེས་བརྗོད་པའི་ཚེ། ཕྱོགས་བཅུའི་སངས་རྒྱས་བྱང་སེམས་ཐམས་ཅད་ནོར་རྒྱུན་མ་དང་། དཔལ་ཆེན་མོ་ལ་སོགས་པའི་སྐུར་བཞེངས་ཏེ་རིན་པོ་ཆེའི་མེ་ཏོག་གི་ཆར་འབེབས་པར་

བསམ་ཞིང་། དངོས་སུ་རོལ་མོ་དང་བཅས་པས་མེ་ཏོག་གཏོར་ལ། རྒྱལ་བའི་བཀའ་ཡང་དག་པའི་བདེན་པས་ཁྱིམ་དེར་དགེ་ལེགས་དང་། དཔལ་འབྱོར་ཟད་མི་ཤེས་པ་འཕེལ་བར་འགྱུར་ངེས་པས་འདིའང་གལ་ཆེ་བ་ཞིག་གོ །བང་
མཛོད་ཀྱི་གཡང་རྟེན་ལྟ་བུ་དང་། རྭ་བ་སོགས་ཀྱི་ཀླུ་ས་བདག་གི་རྟེན་སོགས་ལ་ཁྲུས་བྱེད་ནའང་འདོན་བྱ་འདི་ཁོ་ནས་དོན་འགྲུབ་བོ། །ཁྱིམ་ཁྲུས་སུ་གྲགས་པ་ཇི་ལྟར་བྱ་བའི་ཚུལ་ལོ།། ༈ །ཡང་སེམས་ཅན་རྟ་ཕྱུགས་ཀྱི་ཁྱུའམ་འབྲོག་
པའི་ལྷས་སམ། ཁྲོམ་ཆེན་པོ་ལྟ་བུ་ལ་སྤྱི་ཁྲུས་བྱེད་ན། སྦྱོང་བའི་སྐབས་སུ་བསྒྲུབ་བྱ་འདི་རྣམས་ལ་གནོད་ཅིང་འཚེ་བར་བྱེད་པའི་གདོན་བགེགས་ལོག་པར་འདྲེན་པའི་ཚོགས་ཞེས་བསྒྱུར། བསྒྲུབ་
བྱ་རྣམས་ལ་མེ་ལོང་བསྟན་ཏེ། ཇི་ལྟར་བལྟམས་པ་ཙམ་གྱིས་ནི། །སོགས་དང་། འདི་ནི་ཁྲུས་མཆོག་སོགས་དང་། ཕར་ཕྱིན་དྲུག་གི་ཁྲུས་དང་། དུག་ཁྲུས། འབྱུང་ཁྲུས་རྣམས་ལ་སྔགས་སྤེལ་བ་རི་ཁྲུས་དང་
འདྲ་ཞིང་། མཐར་བུམ་ཆུ་འཐོར་ཞིང་སྔགས་མང་དུ་བརྗོད། བསྒྲུབ་བྱ་འདི་རྣམས་ཀྱིས་ཚེ་འཁོར་བ་ཐོག་མ་མེད་པ་ནས་བསགས་པའི་སྡིག་པ་དང་སྒྲིབ་པ་ཐཔ་ཐམས་ཅད་ཤཱནྟིཀུ་རུ་སྭཱ་ཧཱ། ཞེས་པ་

༄༅།   ནས། བཙན་དང་དམུའི་གནོད་པ་ཐམས་ཅད་ཤཱནྟིཾ་ཀུ་རུ་སྭཱ་ཧཱ། ཞེས་པའི་བར་ཚེ་དཔག་ལྷ་དགུ་ལྟར་རམ། རྣམ་འཇོམས་བུམ་ཆོག་བཞིན་བརྗོད། གང་སེར་མ། སྟོན་མཆོག་
དམ་པ་སོགས་ཀྱི་བཀྲ་ཤིས་བརྗོད་དོ། །འདི་ནི་སྤྱི་ཁྱབ་ཏུ་སྡེ་རིམ་ཙམ་བྱ་བའི་ཚུལ་ཡིན་ལ། མི་ཕྱུགས་ལ་འགོ་བའི་ཡམས་ནད་ཡོད་སྐབས་ལྟ་བུ་ལ། རི་ཁྲོད་ལོ་གྱོན་མའི་བུམ་ཆོག་དང་འབྲེལ། ཡོངས་གྲོང་གི་མདོ་གདོན་པའི་ཆོ་ག་
ངག་དབང་ཀུན་བློའི་ཡིག་ཆ་བཞིན་ཉམས་སུ་བླང་བར་བྱའོ། །དགོན་སྡེ་དང་གྲོང་སྤྱིར་བྱད་རྦོད་ཟུག་པ་ལྟ་བུ་ལ་བྱད་བཀྲོལ་ཟློག་བསྒྲུབ་བྱ། ཧ་ཅང་མང་ཆེས་པས་ཆོ་ག་ཇི་ལྟ་བ་བཞིན་མི་ལྕོགས་ན། སློབ་དཔོན་གྱི་བྱ་བ་གདུགས་
དཀར། གཙུག་འབར། སྲུང་བ་ལྔ། གསེར་སྡེ་ལ་སོགས་པ་རང་རང་གི་གཞུང་བཞིན་ཚད་ལྡན་དུ་བསྒྲུབ། བསྒྲུབ་བྱ་རྣམས་ལ་དམིགས་པའི་བསྒོམ་ལུང་ལེགས་པར་ཕོག་ལ། ཁྲུས་གསོལ་གོང་བཞིན་མེ་ལོང་གི་ངོས་ལ་བྱས་པས་དོན་
འགྲུབ་བོ། །མི་ཕྱུགས་ལ་སྤྱི་ཁྲུས་ཇི་ལྟར་བྱ་བའི་རིམ་པ་སྟེ་མདོར་ན་ཁྲུས་ཀྱི་རིམ་པ་མ་ལུས་པ་བསྟན་ཟིན་ཏོ། །གོང་སྨོས་ཕར་ཕྱིན་དྲུག་གི་ཚིགས་རྐང་དང་པོ་གཉིས་ལ་མཆོག་དམན་གྱི་དབྱེ་བ་མེད་ཀྱང་། རྟེན་ཁྲུས་སྐབས་ཚིག་རྐང་

གསུམ་པའི་མཐར། རྣམ་དབྱེ་གསུམ་པ་ཡོད་པ་ལེགས་བསྒོས་ཆུས། ཞེས་དང་། ཚིགས་རྐང་བཞི་པའི་ཁོང་སུ། ཁྲུས་ལེགས་མཛད་ལ། ཞེས་རྣམ་དབྱེ་གཉིས་པ་ཡོད་པ་དཀྱུས་སུ་བཀོད་པ་ལྟར་འདོན་དགོས་
ཤིང་། རི་ཁྲུས་སོགས་དམན་ཁྲུས་སྐབས་ཚིག་རྐང་གསུམ་པའི་མཐར་རྣམ་དབྱེ་མེད་པ། ལེགས་བསྒོས་ཆུ། ཞེས་པ་དང་། བཞི་པའི་ཁོངས་སུ་རྣམ་དབྱེ་གསུམ་པ་ཡོད་པ། ཁྲུས་ལེགས་མཛད་ཀྱིས། ཞེས་ཡོད་
པ་འདི་བཞིན་ཚིག་དོན་གྱི་འགལ་འབྲེལ་དཔྱོད་པའི་གཞུང་ལུགས་ཆེན་པོའི་སྲོལ་ཡིན་པས་ངག་རྒྱུན་འཁྱལ་པོ་རྒན་རྒོན་གྱིས་སྒྲོལ་མ་འདོན་པ་ལྟར་མི་བྱ་ཞིང་། རྟེན་ཁྲུས་སྐབས་དུག་ཁྲུས། འབྱུང་ཁྲུས་རྣམས་མི་བྱ་ཞིང་། དོམན་ཁྲུས་
སྐབས་སྐུ་ཕྱི་མི་དགོས་པ་སོགས་ཀྱི་དབྱེ་བའང་ཤེས་པར་བྱའོ། །ཞེས་རྟེན་ཁྲུས་རི་ཁྲུས་སོགས་ཀྱི་ལག་ལེན་ཉེས་པ་ཀུན་སེལ་ཞེས་པ་འདི་ནི་རང་གཞན་ལག་ལེན་པ་རྣམས་ལ་མཁོ་ཆེ་བར་མཐོང་ནས། རྒྱལ་ཁམས་པ་ངག་དབང་བློ་གྲོས་
སྙིང་པོ་གཞན་ཕན་མཐའ་ཡས་པའི་འོད་ཟེར་རམ། ཐ་སྙད་རིག་པའི་བཏགས་མིང་དུ་འཇམ་དབྱངས་སྨྲ་བའི་ཉི་མ་ཚངས་སྲས་དགྱེས་པའི་ལང་ཚོ་ཞེས་འབོད་པས་སྒྲ་རི་ཐུང་ཐུབ་བསྟན་དར་རྒྱས་གླིང་དུ་བྲིས་པའི་དགེ་བས་འགྲོ་ཀུན་དྲི་མ་

༄༅།  །མཐའ་དག་སྤངས་པའི་ཡེ་ཤེས་ཆེན་པོར་བྱང་ཆུབ་པར་གྱུར་ཅིག །སརྦ་མངྒ་ལ་བྷཱུ་ཡྻ་ཏ།། ༈ །རྣམ་ཐོས་སྲས་ཀྱི་མཚན་སྔགས་ནི། ཨོཾ་བཻ྅་ཤྲ་བ་ཎཱ་ཡ་སྭཱ་ཧཱ། ནོར་བུ་བཟང་པོའི་
ནི། ན་མོ་རཏྣ་ཏྲ་ཡཱ་ཡ། ན་མོ་མ་ཎི་བྷ་དྲ་ཡ། མཧཱ་ཡཀྵ་སེ་ནཱ་པ་ཏ་ཡེ། སྱཱ་ད་ཡ་ཐེ་དན། ཧི་ལི་མ་ཎི་བྷ་དྲ། ཧི་ལི་ཧི་ལི་མ་ཎི་བྷ་དྲ། ཀི་ལི་མ་ཎི་བྷ་དྲ། ཀི་ལི་ཀི་
ལི་མ་ཎི་བྷ་དྲ། ཙི་ལི་མ་ཎི་བྷ་དྲ། ཙི་ལི་ཙི་ལི་མ་ཎི་བྷ་དྲ། ཙུ་ལུ་མ་ཎི་བྷ་དྲ། ཙུ་ལུ་ཙུ་ལུ་མ་ཎི་བྷ་དྲ། ཙུ་རུ་མ་ཎི་བྷ་དྲ། ཙུ་རུ་ཙུ་རུ་མ་ཎི་བྷ་དྲ། ཏུ་རུ་མ་ཎི་བྷ་དྲ། ཏུ་རུ་ཏུ་
རུ་མ་ཎི་བྷ་དྲ། ཀུ་རུ་མ་ཎི་བྷ་དྲ། ཀུ་རུ་ཀུ་རུ་མ་ཎི་བྷ་དྲ། སུ་རུ་མ་ཎི་བྷ་དྲ། སུ་རུ་སུ་རུ་མ་ཎི་བྷ་དྲ། སརྦ་ཨརྠཾ་མེ་སཱ་དྷ་ཡ་སྭཱ་ཧཱ། ཏདྱ་ཐཱ། པཱུ་ཏ་ནེ་སུ་པཱུ་ཏ་ནེ། སུ་རུ་
མེ༑ སུ་མཱ་ཏི། སུ་རཱ་ཐེ། སསྨ་བ་ཏེ། ཧི་ལི་ཀེ། ཧི་ལ་ཀཱ་ལི། པཱུརྞེ་སིདྡྷི་བྷ་དྲ། ཧི་ལི་ཧི་ལི་སྭཱ་ཧཱ། ཨེ་ཧི་གོ་ནིཀྐ། ཨེ་ཧི་གོ་ནིཨེ་ཧི་གོ་ནིཥྐེ་སྭཱ་ཧཱ། གནོད་

འཛིན་ཆུ་དབང་གི་གཟུངས། ཏདྱ་ཐཱ། ཧི་ལི་མ་ཎི་བྷ་དྲ་སོགས་གོང་དང་འདྲ་བ་ལས། ཀི་ལི་མ་ཎི་བྷ་དྲའི་འཕྲོར། ཀུ་རུ། ཏུ་རུ། ཙུ་རུ། སུ་རུ་སོགས། ཨེ་བྱེ་ཧི་ཏིཥྛཏིཥྛ་མེ་སཱ་དྷ་ཡ་སྭཱ་
ཧཱ། ཏདྱ་ཐཱ། པཱུ་ཏ་ནེ་པཱུ་ཏ་ནེ། སུ་རུ་མེ། སུ་མཱ་ཏི། སུ་བནྟེ་སུ་པུ། ཧི་ལི་མི་ལི་སྭཱ་ཧཱ། དཔལ་ཆེན་མོའི་གཟུངས། མྱུ་ད་ཡ་ཐེ་དན། ཛི་ནི་གྷི་ནི། སརྦ་ཨརྦ་སཱ་དྷ་
ནི། ཤ་ཤི་ནི་ཨ་ྋཀི་ནི། མི་ནཱ་ཤ་ཡ་སིདྡྷནྡྷཱ་མནྡྲ་པ་དཱ་སྭཱ་ཧཱ། ༀ་ཤྲཱི་ཀུ་ཏྲི་པ་ར་མ་སུ་བྷ་གེ་སྭཱཧཱ། ནོར་རྒྱུན་མའི་སྙིང་པོ། ཨོ་བྷ་སུ་དྷཱ་རེ་སྭཱ་ཧཱ། ཨོཾ་བ་སུ་ཤྲཱི་ཡེ་སྭཱ་ཧཱ། ཨོཾ་
ཤི་བ་སུ་སྭཱ་ཧཱ། ཨོཾ་བ་སུ་སྭཱ་ཧཱ། ཚོགས་བདག་གཟུངས། ཏདྱ་ཐཱ། ན་མོ་སྟུ་ཏེ་མཧཱ་ག་ཎ་པ་ཏ་ཡེ་སྭཱ་ཧཱ། ཨོཾ་ཀུ་རུ་ཀུ་རུ། ཙུ་རུ་ཙུ་རུ། མུ་རུ་མུ་རུ། ཨོཾ་ག་ག་ག་ག་ག་ག་ག་
ག ༀ་ན་མོ་ན་མཿ སྭཱ་ཧཱ། སྣང་བརྒྱད། ཨོཾ་ཨཱ་ཀ་ནི། ནི་ཀ་ནི། ཨཱ་བཱི་ལ། མནྡཱ་ལེ། མནྡཱ་ལེ་སྭཱ་ཧཱ། །མངྒ་ལཾ།། ༈ རྒྱལ་ཡོངས་ས་ཆེན་ཞེས་པ་ལས་གུ་རུས་སྤེལ།། །།

༄༅། །གཏོར་ཆེན་གྱི་ལོ་རྒྱུས་དང་ཆོ་ག་བཞུགས་སོ།།

༄༅།  །བླ་མ་དམ་པའི་ཞབས་ལ་ཕྱག་འཚལ་ལོ། །འདིའི་ལོ་རྒྱུས་ནི། བ་རི་ལོ་ཙཱ་བ་བལ་ཡུལ་དུ་བྱོན་ནས། པཎྜི་ཏ་གཅིག་སྤྱན་དྲངས་ནས་བྱོན་པ་
དང་༑ གསེར་མེད་ནས་པུ་རང་དུ་བྱོན་པ་དང་། བཙད་པོ་རྩེ་ལྡེ་དང་མཇལ་ནས་རྒྱལ་པོ་ལ་དབང་བསྐུར་བྱས་ཆོས་བཤད་པས། རྒྱལ་པོས་གསེར་གུང་སྲང་བརྒྱ་ཐམ་པ་ཕུལ་
སྐད༑ དེ་རྣམས་པཎྜི་ཏས་ཚགས་བྱས་ནས། བླ་མ་བདག་ལའང་བག་ཙམ་ཞིག་གནང་བ་ཞུ་བྱས་པས། མ་གནང་བར་སླར་རྒོལ་བ་ལོག་པར་བྱེད་དུ་བྱུང་སྐད། ཤིན་ཏུ་སུན་ནས་

༄༅།  །པཎྜི་ཏ་བལ་ཡུལ་དུ་སྐྱེལ་དུ་བྱོན་སྐད། དེ་ནས་བལ་ཡུལ་དུ་སླེབ་ཀའི་ཡུལ་དུ་མུ་སྟེགས་ཀྱི་པཎྜི་ཏ་སྐལ་ལྡན་རྒྱལ་པོ་ཞེས་བྱ་བ་གཅིག་དང་ཕྲད་ནས། ཁོ་
ན་རེ། ཁྱོད་ཀྱིས་ངའི་ལོ་ཙཱ་བ་གྱིས་ལ་བོད་དུ་འགྲོ་དགོས་ཟེར་དུ་བྱུང་སྐད། དེ་ལ་བླ་མས་མི་བྱེད་བྱས་པས། ཁོ་ན་རེ། ངས་མུ་སྟེགས་ཀྱི་ཆོས་མི་བཤད། སངས་རྒྱས་པའི་
ཆོས་བཤད་ཀྱིས་ཟེར་ཡང་། བླ་མས་མ་གསན་པས། ཁོ་ན་རེ། ཁྱོད་ལ་མཐུ་བྱེད་ཟེར་ནས། བླ་མས་ངས་ཁྱོད་ལ་ཉེས་པ་བྱས་པ་མེད། མཐུ་བྱ་ཐབས་མེད་གསུངས་ནས་རྒྱུ་

གར་དུ་བྱོན་སྐད། དེ་ནས་བླ་མ་རྡོ་རྗེ་གདན་པ་དང་མཇལ་ནས་ཆོས་གསན་ཅིང་ཡོད་པ་དང་། བླ་མ་ན་རེ། ཁྱོད་ལ་མུ་སྟེགས་ཀྱི་གནོད་པ་ཡོང་བར་འདུག་གསུངས་པས། མི་ཡོང་ངམ་མིན་ལགས་ཞུས་པས། ཡོང་བ་འདུག་
གསུངས། འོ་ན་བལ་ཡུལ་དུ་མུ་སྟེགས་སྐལ་ལྡན་རྒྱལ་པོ་ཞེས་བྱ་བ་དེ་དང་ཕྲད་ནས་འདི་ལྟར་བྱུང་ལགས་ཞུས་པས། བྷ་ཡ་ནཱ་སའི་སྔགས་དང་གཏོར་མ་འདི་གནང་ནས། བྷ་ཡ་ནཱ་སའི་སྔགས་བཟླས། གཏོར་ཆེན་ལན་གསུམ་བཏང་བའི་
ཐ་མ་ལ་ཁོ་ཤི་སྐད། དེས་ན་འདི་བྱིན་རླབས་ཆེ་བ་ཡིན་གསུངས་སོ།། ༈ །བཅོམ་ལྡན་འདས་ཐུགས་རྗེ་ཆེན་པོ་ལ་ཕྱག་འཚལ་ལོ། །འགྲོ་རྣམས་སྲིད་མཚོ་ལས་སྒྲོལ་ཞིང་། །བློ་ཆེན་དང་
ལྡན་བླ་མ་དང་། །དཔལ་ལྡན་འཇིག་རྟེན་དབང་ཕྱུག་ལ། །བཏུད་དེ་གཏོར་མའི་ཆོ་ག་བྲི། །ངན་རྟོག་སྨྲ་བའི་དྲི་བྲལ་ཞིང་། །ཕན་པར་སྦྱིན་པར་བྱེད་པ་ཡི། །གང་ཟག་
གནས་དུས་ཡོ་བྱད་དང་། །ཆོ་ག་ཕན་ཡོན་དྲུག་སྡོམ་ཡིན། །དེ་ལ་གཏོར་མ་གཏོང་བའི་སློབ་དཔོན། བུམ་བཟླས་བྱེད་པའི་རྣལ་འབྱོར་པ་གཉིས་ཀ་དམ་ཚིག་དང་སྡོམ་པ་ལྡན་

པ། ཁྲོ་བོ་གང་རུང་གི་བསྙེན་པ་སྔོན་དུ་སོང་བས་བྱའོ། དེ་ཡང་རྡོ་རྗེ་རིགས་ཀྱི་ཁྲོ་བོ་གང་རུང་གིས་ཆོག་པ་གསུངས་ཀྱང་དེང་སང་ཕལ་ཆེན་རྡོ་རྗེ་རྣམ་འཇོམས་ལ་མཛད་པས་དེའི་རྗེས་གནང་
སོགས་ཐོབ་ཅིང་བསྙེན་པ་སོང་བ་ཞིག་གལ་ཆེ། །གཏོར་གཡོག་པ་གཉིས་ཀྱང་ལྷའི་རྣལ་འབྱོར་དང་སྲུང་བ་དང་ལྡན་པ་སྟེ། དེ་ལྟར་བཞི་ཀའང་གཏོར་མའི་བྱ་བ་མ་ཚར་བར་དུ་ངག་བཅད་
པར་བྱའོ། །གཉིས་པ་གནས་ནི་མི་དང་དུད་འགྲོ་ལ་སོགས་པས་དབེན་པ་དགོས་ཏེ། གཏོར་མ་བཤམས་པའི་ས་ཕྱོགས་དེ་ཕྱགས་དར་ལ་སོགས་པ་གཙང་མར་བྱ་ཞིང་། བའི་
རྣམ་ལྔས་བྱུགས་པ་དང་མེ་ཏོག་ལ་སོགས་པ་དགྲམ་པར་བྱའོ། །གསུམ་པ་དུས་ནི་གཟའ་དང་སྐར་མ་བཟང་པོ་འཛོམས་པའི་ཚེ་བྱ། བཞི་པ་ཡོ་བྱད་ནི། རྟེན་གྱི་དཀྱིལ་འཁོར་
ཕྱོགས་རེ་ལ་ཁྲུ་བཞི་པ། དེ་མ་ཤོང་ནའང་གསུམ་ལས་ཆུང་དུ་མི་རུང་ངོ་། །དེས་ཆོས་འབྱུང་བསྒྲུབ་བྱའི་སྒོ་ཕྱོགས་སུ་རྩེ་མོ་བསྟན་པ་དེ་ཡང་ཕྱི་རེ་ཁཱ་གྲུ་བཞི་རིམ་པ་གཉིས་ཅན། དེའི་

ནང་དུའང་རེ་ཁཱ་གྲུ་གསུམ་ཆོས་འབྱུང་གི་དབྱིབས་ཅན་མདུན་དང་གཡས་གཡོན་གྱི་ཟུར་རྣམས་གྲུ་བཞི་ཕྱི་མའི་རེ་ཁཱ་ལ་ཟུག་པ། རྩེ་མོ་དགྲ་ཕྱོགས་ལ་བསྟན་པའམ་དམིགས་གསལ་མེད་ན་གཏོར་འཕེན་ཕྱོགས་སུ་བསྟན་ནོ། །ཚོན་རྩི་
དཀར་པོས་བྲི་བར་བྱའོ། །དེའི་དབུས་སུ་གཏོར་སྣོད་ཆེན་པོ་རྫའམ་ཟངས་གང་ཡང་རུང་བཞག་གོ། སྐྱིད་པུ་ཆུང་དུ་གསུམ་གྱི་སྟེང་དུ་ཐེབ་ཀྱུ་དང་། ཆན་ཅུང་ཟད་བླུགས་ལ་བཞག ལྕགས་སྣོད་དུ་མི་
བྱ་མཆོད་པ་ནི་མེ་ཏོག་ལ་སོགས་པ་བདུན་རིམ་བཞིན་བཤམ་མོ། རང་གི་གཡོན་གཏོར་མའི་གཡས་ངོས་ནས་བཟུང་། རང་དང་གཏོར་མའི་བར་ཆུ་གཉིས་སྔོན་འགྲོའི་ཉེར་སྤྱོད། །གཏོར་མ་ནི་ཡུལ་གང་
ཡིན་བྲེས་བཙལ་བའི་ཁལ་གཅིག་བྲེ་བཞི་ལེགས་པར་བཀྲུས་ལ། ཕྱེད་ཆན་དུ་བཙོ། ཕྱེད་ཟན་དུ་བྱའོ། །དེ་མ་འབྱོར་ན་བྲེ་བཅུ་གཉིས་ལ་སྔ་མ་བཞིན་དུ་བྱའོ། །ཟན་ལ་ཐེབ་
ཀྱུ་མཉམ་པོ་བརྒྱ་རྩ་བརྒྱད། ཆན་ལའང་དེ་བཞིན་དུ་སྣོད་མཉམ་པོ་གཅིག་གིས་བྱའོ། །བརྒྱ་རྩ་བརྒྱད། །གཞན་ཡང་དཀར་གསུམ་མངར་གསུམ་སྦྱར་བའི་ཨརྒྷ་བྲེ་གསུམ་མམ་

༄༅།  །བཞི་བཤམ། གཞི་འོ་མས་བྱ། བུམ་པ་ཟག་རྡོལ་མེད་པ་བྲེ་གསུམ་ཤོང་བ། དེ་མ་རྙེད་ན་གང་ཤོང་བ། མགུལ་ཆིངས་བཅིང་། བགེགས་བསལ། ཨརྒྱུ་
དང་དྲི་ཆུས་དགང་། གཡས་ཀྱི་སྒྲུབ་གཡོག་གི་མདུན་དུ་བཞག །བུམ་བཟླས་པའི་མདུན་དུ་བཞག་པའམ་མཎྜལ་གྱི་གྲར་བུམ་གདན་གྱི་སྟེང་དུ་བཞག། མཐའ་སྐོར་དུ་ཆུ་གཉིས་ཉེར་སྤྱོད་ལྔ་བཤམ། ཟློག་གླུད་
ནི་རྗེན་བཙོས་ལ་ནད་པ་ལ་སོགས་པ་གང་རུང་གི་ཁྲུ་གང་བྱས་ལ། ལུང་ཐང་གི་མིག་དང་། མགྲོན་བུའི་སོ་དང་།ཞོ་ཤའི་སྙིང་། སྦྱིན་བདག་གི་གཟུགས་ཅན། སྐྱེ་ཆ། སྐྲ་ཚབ་ནོར་
བུའི་རྒྱན་དང་། རབ་བྱུང་ལ་སྐྲ་ཚབ་མི་དགོས། ཞྭ་ལ་སོགས་པ་གང་ཡིན་ལྟར་བྱའོ། །དེ་ཆོས་འབྱུང་གི་རྩེ་མོའི་ཕྱོགས་སུ་ཤིང་ལ་སོགས་པའི་སྟེང་དུ། དེས་གཏོར་སྣོད་ཀྱི་ནང་
མཐོ་ཙམ་དུ་བཞག་གོ །གཞན་དག་བྱད་བྱེད་པ་ཡོད་ན་རང་གི་འཁོར་ཅི་ཙམ་ཡོད་པ་དང་། གང་བསྲུང་བའི་མི་རྣམས་ལ་ཟན་ཁམ་རེ་གཏད་ལ་དེ་དག་གི་དྲི་མ་ལ་དྲིལ་བར་

བྱའོ། །དེས་ནི་དཀྱིལ་འཁོར་དང་མཆོད་པ་བཤམ་པ་དང་། གཏོར་མའི་ཡོ་བྱད་བཤམ་པ་དང་། བུམ་པ་དང་ཟློག་གླུད་བཤམ་པ་ལྔའི་ཡོ་བྱད་བསྟན་པའོ། །ལྔ་པ་ཆོ་ག་
སྔོན་དུ་ཕ་རོལ་ཏུ་ཕྱིན་པའམ། དཀོན་མཆོག་བརྩེགས་པ་ལ་སོགས་པའི་མདོ་འདོན་པ་དང་། དཀོན་མཆོག་མཆོད་པ་ལ་སོགས་པ་དང་། རང་གི་ཆོས་སྐྱོང་བ་རྣམས་
ལ་གསོལ་མཆོད་རྒྱས་པར་བྱེད་པ་ལ་སོགས་པ་སྔོན་དུ་སོང་བས། ཉི་མ་སྣུར་མནན་སོང་བ་དང་། གཏོར་མ་ལ་འཇུག་པར་བྱའོ། །དེའང་སྒྲུབ་པ་པོ་གང་ཟག་བཞི་ཀ་ཁྲུས་
ལེགས་པར་བྱས་ལ། སློབ་དཔོན་སྟན་བདེ་བ་ལ་འདུག་སྟེ། གཏོར་གཡོག་པ་གཉིས་ཀྱང་གཡས་གཡོན་དུ་བདེ་ཆས་སུ་འདུག་ལ། སྔགས་གཡོག་གཡས་སུ་བུམ་པའི་རྩར་
འདུག་ཏུ་བཞུགས། བུམ་པ་འཛིན་པའི་སློབ་དཔོན་གྱི་རྩར་འདུག་པ་ནི་ནོར་བའོ། །གཏོར་གཡོག་ཀྱང་གཉིས་ངེས་པར་དགོས། གལ་ཏེ་རྣལ་འབྱོར་ཅན་མ་འབྱོར་ན་འཁོར་ལོ་སྔགས་མདུད་སོགས་སྲུང་བ་བཟང་པོ་སྦྱིན་ལ་སྡོད་དུ་

༄༅།   །གཞུག་གོ །དེ་ནས་རང་གི་མདུན་དུ་བུམ་པ་ཆུས་བཀང་བའི་སྟེང་དུ་མཐུ་ཟློག་སོགས་དྲག་པོ་མ་ཡིན་ན་འདི་མི་དགོས། ཆུ་སྙིམས་པ་གསུམ་ཤོང་བའི་སྣོད་བཞག་
ལ༑ སློབ་དཔོན་གྱིས་སེམས་བསྐྱེད་པ་བྱ་སྟེ། བདག་གིས་རྫོགས་པའི་སངས་རྒྱས་ཀྱི་གོ་འཕང་ཐོབ་པར་བྱས་ལ། སེམས་ཅན་ཐམས་ཅད་སྲིད་པའི་མཚོ་ལས་བསྒྲལ་བར་
བྱ་སྙམ་དུ་སེམས་བསྐྱེད་ལ། ལྷ་གང་རུང་དེ་ཡང་སློབ་དཔོན་བཞི་ཀས་མཆོད་པ་བྱིན་གྱིས་བརླབ། སྐྱབས་འགྲོ་ནས་བཟུང་རྡོ་རྗེ་རྣམ་འཇོམས་ཀྱི་བདག་བསྐྱེད་དང་བཟླས་པ་གང་མང་བྱ། མཇུག་གི་ཡེ་ཤེས་པ་གཤེགས་
གསོལ་གཞན་གྱིས་བྱེད། སློབ་དཔོན་གྱིས་མི་བྱ་བ་ནམ་མཁར་བཞུགས་པ་བསམས་ཏེ། མཆོད་ཡུལ་གཙོ་བོ་དང་དཔང་གཟུའི་དཔང་པོ་ཡིན་གསུང་། གཞན་རྣམས་ཀྱིས་བུམ་པ་ཚུལ་བཞིན་བསྒྲུབ། དུ་བསྐྱེད་དོ། །སྔགས་
གཡོག་ཀྱང་ཁྲོ་བོ་གང་རུང་ང་རྒྱལ་བྱས་ལ། བུམ་པ་ལ་ཁྲོ་བོ་གང་རུང་གི་བཟླས་པ་བྱེད་དུ་གཞུག་གོ །དེ་ནས་གཡས་ཀྱི་གཏོར་གཡོག་པས་ཆན་དང་ཨརྒྷ་བླུགས། གཡོན་

གྱི་གཏོར་གཡོག་པས་ཟན་དང་ཆུ་བླུགས། དེ་ཡང་སློབ་དཔོན་གྱི་མདུན་དུ་གཏོར་ཐེབ་གཉིས་བཤམ་པའི་གཅིག་བཤམ་པ་དེ་བསྔོ་བའི་རིང་ལ་གཅིག་ཤོས་སུ་བཤམ། དེ་ཉིད་བ་སྔོ་བའི་རིང་ལ་སྔ་མ་དེར་བཤམ་པ་དེ་ལྟར་རེ་
མོས་སུ་བྱའོ། །ཡང་ན་གཡས་ཀྱི་མིས་ཟན་དང་། ཆན་བླུགས། གཡོན་གྱི་མིས་ཨརྒྷ་དང་ཆུ་བླུགས་ཀྱང་འདྲའོ། །དེ་ནས་སློབ་དཔོན་གྱིས་འདི་ལ་སྦྱིན། འདི་ལ་མི་སྦྱིན་པའི་
དམིགས་པ་གང་ཡང་མི་བྱེད་པར་ལག་པ་གཡོན་པ་སྙིང་གར་ཁུ་ཚུར་བཅངས་ནས་ཆོས་གོས་ཀྱི་ནང་དུ་རྡོ་རྗེ་དང་བཅས་པས། གཡས་པས་མཆོག་སྦྱིན་གྱི་མཐེ་བོང་དཀྱིལ་དུ་བཅུག་
དྲིལ་བུ་དང་བཅས་པས་སྲིན་ལག་གི་རྩ་བ་ནོན་པ། པའི་ཆོས་འབྱུང་གི་ཕྱག་རྒྱ་དང་ལྡན་པའི་དཀྱིལ་འཁོར་དུ་རཾ་བསམ། དམར་པོ་མེ་འབར་བ། དེའི་སྟེང་དུ་ཨ་བསམ། དཀར་པོ། རིམ་གྱིས
བ། དེའི་སྟེང་དུ་ཨ་བསམ། དཀར་པོ། རིམ་གྱིས་། དེ་གཏོར་སྣོད་དུ་སོང་བས་སྣོད་དེ་ཡང་ན་མཤྩཎྜས་བསང་། སྭ་བྷཱ་ཝས་སྦྱང་། སྟོང་པའི་ངང་ལས་རིན་པོ་ཆེ་ལས་གྲུབ་པའི་སྣོད་ཡངས་ཤིང་རྒྱ་ཆེ་བའི་ནང་དུ་ༀ་ཞུ་བ་ལས་

༄༅།  །བྱུང་བའི་གཏོར་མ་ཁ་དོག་དྲི་རོ་ནུས་པ་ཕུན་སུམ་ཚོགས་པ་ཡེ་ཤེས་ཀྱི་བདུད་རྩི་རྒྱ་མཚོ་ཆེན་པོར་གྱུར་པར་བསམ། ཨོཾ་ཨཱཿ ཧཱུཾ་ལན་གསུམ་བརྗོད་ཅེས་ཟུར་འདེབས་ཕྱི་མ་འགའ་ཞིག་ལས་བྱུང་ཞིང་། ལག་ལེན་
ལ་བྱེད་མོད། གུང་རུ་རིན་པོ་ཆེ་སོགས་ཀྱིས་མ་གསུངས་པས་དམིགས་པ་དཀྱུས་བཞིན་གྱིས་ཆོག་པར་མངོན་ནོ།། ཡངས་ཤིང་རྒྱ་ཆེ་བ། དེ་བདུད་རྩིས་གང་བར་བསམ་ཞིང་། ན་མཿ སརྦ་ཏ་ཐཱ་ག་
ཏ༑ ཨ་བ་ལོ་ཀི་ཏེ། ཨོཾ་སམྦྷ་ར་སམྦྷ་ར་ཧཱུཾ། ཞེས་ལན་བདུན་བཟླས་ལ། གཡས་ཀྱི་ཕྱག་རྒྱ་ཁ་སྦུབ་ལ། མཆོད་པ་ལྔ་ཨརྒྷཾ་ནས་ཤཔྟའི་བར་དྷརྨ་ར་ཎི་བརྗོད་ཅིང་དྲིལ་བུ་དཀྲོལ། འོག་མ་རྣམས་
ལ་འབྲུ་གསུམ་ལན་གསུམ་རེས་བྱིན་གྱིས་རློབ་པ་མ་གཏོགས་འདྲའོ།། ལ་རེག་ཙམ་རེ་བྱའོ། །དེ་བཞིན་གཤེགས་པའི་མཚན་ནས་བརྗོད་པ་མེད། དེ་ནས་གཡས་ཀྱི་གཏོར་གཡོག་པས་སྣོད་ཆེན་
པོར་བླུགས་ལ་བཤལ་ལོ།བཤལ་ཆུ་ཡང་སྣོད་དེར་བླུགས་ཞེས་གུང་རུས་གསུངས། །དེ་ལྟར་ལྔ་བཅུ་རྩ་བཞིའི་བར་དུ་བཏང་ལ། གླུད་དེ་སྣོད་དེའི་ནང་དུ་གཞུགཁ་ཕྱིར་བསྟན་ལ་བཞག་ཅིང་ཆབ་

བྲན༑ སློབ་དཔོན་གྱིས་ཐལ་མོ་སྦྱར་ནས་དཔང་གཟུ་ཚར་རེའི་མཇུག་ཏུ་རོལ་མོ་བྱ་བར་གསུངས་པས་དྲིལ་གསིལ་རེ་བྱ་ཞིང་། མཐའི་ཚིག་རིས་དང་མཐུན་པའི་དམིགས་པ་བྱ། ཡང་ལྔ་བཅུ་རྩ་བཞི་བཏང་ལ། སླར་ཡང་བྱིན་
རླབས་རྒྱས་པ་ནས་བརྩམ་གོང་བཞིན། མཐུ་བཟློག་པ་དང་འདྲེ་གདོན་དྲག་པོ་བཟློག་པར་འདོད་ན། གཟུགས་དེ་ལ་དྲི་མ་མི་བཏང་། སྙིང་ཁར་མིང་རུས་དང་བཅས་པའི་ལིངྒ་
གཞུག དགྲ་བགེགས་ཀྱི་རྣམ་ཤེས་ལིངྒར་དགུག་གཞུག་བྱ། ལིངྒ་ལ་ཁྲག་བསྐུ། དགྲ་བགེགས་བསད་སེམས་ཀྱིས་གཏོར་མ་གཏང་། ལྔ་བཅུ་རྩ་བཞི་ཐོངས་པ་
དང་༑ རྟེན་དེ་གཏོར་མའི་ནང་དུ་སྤྱི་བོ་ཚུགས་སུ་བཞག་གོ །དེའི་སྟེང་དུ་ཡང་ལྔ་བཅུ་རྩ་བཞི་པོ་གཏང་ངོ་། །སྔར་གྱི་བུམ་པ་སྣོད་དང་བཅས་པའི་ཆུས། གཟུགས་དེའི་སྟེང་
དུ་ཡན་ལག་ལྔ་ཁྲུས་བྱས་ལ་བླུག་གོ །མར་མེ་ལྔ་ཡང་གཟུག་གོ །གཞན་ལྷག་མ་རྣམས་འདྲའོ། །ཡང་འདི་འདྲ་བ་ཞིག་གསུངས་ཏེ། གདོན་ཞི་བར་འདོད་པ་ལ་གཏོར་མ་

༄༅།   །ལྔ་བཅུ་རྩ་བཞི་པོ་ཐོངས་པ་དང་། གཟུགས་དེ་གཏོར་མའི་ནང་དུ་ཡུག་རེ་བཞག ཡང་གདོན། གཏོར་མ་རྫོགས་པ་དང་བཞག་གསུངས་ཏེ་མི་
གཙོ༑ ཡང་ཟན་གྱི་ལིངྒ་བརྒྱ་རྩ་བྱས་ལ། གཏོར་མ་རེ་དང་སྤེལ་གསུངས་ཏེ་མི་གཙོ། དེ་ནས་སློབ་དཔོན་གྱིས་མ་ཉེས་པའི་དཔང་པོ་གཟུགས་པ་ཙམ་བྱས་ཏེ་མཆོད་པ་
དང་། ཟན་གྱི་ལྷག་པོ་བྱུང་ན་སྣོད་དེར་བླུགས་ལ།བུམ་ཆོག་པ་རྣམས་ཀྱི་བཟླས་པ་བསྡུས་ནས་མཆོད་བསྟོད་སོགས་བྱ། སློབ་དཔོན་གྱིས་དཔང་གཟུ་ལན་གསུམ་དང་། བདག་གི་བསམ་པའི་སོགས་དང་བདེན་སྟོབས་
བརྗོད། བདག་གི་བསམ་པའི་སྟོབས་དང་ནི། །དེ་བཞིན་གཤེགས་པའི་སྦྱིན་སྟོབས་དང་། །ཆོས་ཀྱི་དབྱིངས་ཀྱི་སྟོབས་རྣམས་ཀྱིས། །དོན་རྣམས་གང་དག་བསམ་པ་
ཀུན༑ །དེ་དག་ཐམས་ཅད་ཅི་རིགས་པ། །ཐོགས་པ་མེད་པར་འབྱུང་གྱུར་ཤོག །ཅེས་བྱ་བ་དང་། སངས་རྒྱས་ཀྱི་བདེན་པ་དང་། ཆོས་ཀྱི་བདེན་པ་དང་། དགེ་འདུན་གྱི་

༄༅།   ། རྗེ་བཙུན་བླ་མ་རྣམས་དང་། གསང་སྔགས་དང་། རིག་སྔགས་དང་། སྙིང་པོ་དང་། ཕྱག་རྒྱ་དང་། དམ་ཚིག་ཅན་རྣམས་ཀྱི་བདེན་པ་དང་། བདག་གི་
བསམ་པ་རྣམ་པར་དག་པའི་བྱིན་རླབས་ཀྱིས། མཆོད་སྦྱིན་གྱི་གཏོར་མ་ཁ་དོག་ཕུན་སུམ་ཚོགས་པ། འདོད་པའི་ཡོན་ཏན་རྣམ་པ་ལྔ་དང་ལྡན་པ་འདིས། བདག་མིང་འདི་
ཞེས་བགྱི་བའི་བར་ཆད་ཐམས་ཅད་བཟློག་ཏུ་གསོལ། རྨི་ལམ་ངན་པ་དང་། ལྟས་ངན་པ་དང་། མཚན་མ་ངན་པ་དང་། ནད་དང་། གནོད་པ་དང་། གདོན་དང་།
མཐུན་པའི་ཕྱོགས་ཐམས་ཅད་ཞི་བར་མཛད་དུ་གསོལ། བསམ་པ་ཐམས་ཅད་ཆོས་བཞིན་དུ་འགྲུབ་པར་མཛད་དུ་གསོལ། ཞེས་བདེན་པའི་སྟོབས་ལན་གསུམ་བརྗོད།རྒྱས་པར་
སྤྲོ་ན་ས་ལོའི་ཟུར་འདེབས་ནས་འབྱུང་བ་བཞིན་བརྗོད་ན་ལེགས་སོ། །ཁྱད་པར་ཀླུའི་གནོད་པ་སྲུང་ན། ཀླུ་སྨན་སྣ་ཚོགས་དང་། བའི་འོ་མ་གུད་དུ་བཤམས་པ་ལ། འབྲས་ཡོས་བཏབ་པ་

ཁྱེར། མདུན་དུ་དུང་ལ་སོགས་པའི་སྤྱི་འགྲོ། གཏོར་མ་ཁྱེར་བ་དང་མཉམ་པོ་གཡས་ཀྱི་ངོས་ནས། བུམ་བཟླས་པས་ཁྲོ་བོ་གང་རུང་གི་སྔགས་དྲག་པོ་
ཟློས་ཤིང་། བུམ་པའི་ཆུ་སྦྲེང་ཞིང་། ཁྲོ་བོའི་འགྲོས་ཀྱིས་འགྲོའོ། དམིགས་བསལ་རྐང་པས་ཆོས་འབྱུང་བྲི་བའི་ཚུལ་གྱིས་འགྲོ་བ་གུང་རུས་གསུངས་སོ། །སློབ་དཔོན་གྱིས་ཕྱི་ནས་རྡོ་རྗེ་གསོར་
ཞིང་དྲིལ་བུ་གསིལ་ལ། རྐང་པ་ཁྲོ་བོའི་འགྲོས་ཀྱིས་འགྲོའོ། །སྔགས་འདི་བཟླས། ན་མོ་རཏྣ་ཏྲ་ཡཱ་ཡ། ན་མཿ ཤྩཎྜ་བཛྲ་ཀྲོ་དྷ་ཡ། ཧུ་ལུ་ཧུ་ལུ། ཏིཥྛ་ཏི། བྷནྡྷ་ཚ
བྷནྡྷ། ཧ་ན་ཧ་ན། ཨ་མྲྀ་ཏེ་ཧཱུྃ་ཕཊ། དེ་ནས་གནོད་པའི་བགེགས་གནས་པའི་སའམ། དགྲའི་ཡུལ་མཐོང་སར་ཕྱིན་ནས་བུམ་ཆུས་ཆོས་འབྱུང་བྲིས་ལ་དེར་གཏོར་མ་བཞག སློབ་དཔོན་གྱིས་
སྔར་བཞིན་དཔང་གཟུ་དང་། བདེན་སྟོབས་བརྗོད་ལ། གཏོར་མ་རབ་ཏུ་འཕང་ངོ་། །ཞེས་གསུངས་ཀྱང་ལག་གཉིས་ཀྱིས་བསྐྱེལ་བ་ཙམ་བྱས་པས་ཆོག་ཅིང་། རྐང་པ་གཡོན་པས་སྣོད་ཀྱི་སྟེང་ནས་མནན་ལ་སུམྦྷ་སོགས་དྲག་

སྔགས་བརྗོད། ཆོས་གོས་ལན་གསུམ་བརྡབ་ཅེས་དང་། གཏོར་མའི་པྲ་རྟགས་ནི། མགོ་བོ་ཆད་ན་གང་ལའང་ངན། སྐྲ་སེན་ཆེད་ན་བྱིས་པ་ལ་ངན། གཞོགས་གཡས་པ་འོག་ཏུ་ཤོར་ན་མོ་ལ་ངན། གཡོན་པ་འོག་ཏུ་ཤོར་ན་ཕོ་ལ་
ངན། རྐང་པ་གཡོན་རྐྱང་ན་གཡོན་ཕྱོགས་ལ་ངན། རྐང་པ་གཡས་པའང་དེས་འགྲེ། སྦལ་པ་ཁ་སྦུབ་པ་ལྟར་སོང་ན་ཤིན་ཏུ་ལེགས་པ་ཡིན་ནོ་ཞེས་གུང་རུ་རིན་པོ་ཆེས་གསུངས། ཕྲ་རྟགས་ངན་ན་རྒྱབ་སྐྱོར་རིག་པས་དཔྱད་ལ་
འབད། གཞན་ཡང་གཏོར་མའི་གདོང་ཚུར་ལྟ་བ་དང་། གཏོར་མ་རྒྱབ་མཁན་འགྱེལ་བ་དང་། ཁལ་མ་སོགས་ཚུར་དེད་བྱུང་ན་ངན་ཞེས་དང་། ཕྱི་རླུང་རྒྱབ་ནས་བྱུང་བ་དང་། ནང་རླུང་སྣ་བུག་གཡོན་ནས་རྒྱུ་བ་དང་། ཁལ་དེད་
སོགས་ཕར་འགྲོ་བ་དང་འགྲིག་ན་ཤིན་ཏུ་ལེགས་པ་ཡིན་ནོ། །ཞེས་ཟུར་འདེབས་ཕྱི་མ་འགའ་ཞིག་ལས་འབྱུང་ངོ་། །ལྷག་མ་མ་ལུས་པར་བྱའོ། །བུམ་ཆུ་ལྷག་མས་གཏོར་སྣོད་བཤལ་ལོ།གོས་ཐུ་བརྡབ། འོ་དོད་
འབོད༑ བདུད་རྩི་འཁྱིལ་བའི་སྔགས་དྲག་ཏུ་བཟླས། མཁར་གྱི་ངོས་ལ་བརྒྱབ་ན་ངེས་པར་འཇིག་གོ །ཀླུའི་གནོད་པ་ཟློག་པ་ནི། ཆུ་བོར་བསྐྱལ། དེ་ནས་ཀུན་གྱི་ཕྱི་མིག་

༄༅།  །མི་ལྟ་བར། སློབ་དཔོན་གྱིས་རྟིང་མནན་ཏེ་སྲུང་བའི་ཨོཾསརྦ་དུཥྚཱན་པྲ་ཏྱཾ་གི་ར་ཕཊ། རཀྵརཀྵ་ཀུ་རུ་སྭཱ་ཧཱ། སྔགས་དྲག་ཏུ་བཟླས་ཤིང་ལོག་ལ། བདག་བསྐྱེད་ཀྱི་ཡེ་ཤེས་
པ་ནམ་མཁར་བཞུགས་པ་དེ་ལ་མཆོད་བསྟོད་རྒྱས་བསྡུས་ཅི་རིགས་དང་འདོད་དོན་ཞུ་བ་དང་ཡིག་བརྒྱ་ལྷག་ཆད་ཁ་བསྐང་། མ་འབྱོར་པ་དང་སོགས་བཟོད་གསོལ། ཨོཾ་བཛྲམུཿས་གཤེགས་གསོལ། རང་གི་དཔྲལ་བར་ཨོཾ་སོགས་ཀྱིས་
བསྲུང་། དགེ་བ་འདི་ཡིས་སོགས་བསྔོ་བ་སྨོན་ལམ་དང་བཀྲ་ཤིས་ཀྱིས་མཐའ་བརྒྱན་པར་བྱའོ། །བཟའ་བཏུང་བཟང་པོས་ཚིམས་པར་བྱ། སློབ་དཔོན་ལ་སོགས་པ་ལའང་བསྙེན་བཀུར་ཡང་
བྱ། དཔའ་ཟས་ཀྱི་ཚུལ་དུ་ཐམས་ཅད་མགུ་བར་བྱས་ནས། དཀྱིལ་འཁོར་གྱི་རྗེས་མི་མངོན་པར་བྱའོ། །དྲུག་པ་ཕན་ཡོན་ནི། ངེས་པར་འཆི་བ་སླུ་བ་དང་། གཞན་གྱི་རྦོད་
གཏོང་ཕྱིར་ཟློག་པ་དང་། གདུག་པ་ཀླུའི་ནད་སེལ་བར་བྱེད་ནུས་པ་དང་། རིམས་ནད་སྲུང་བ་དང་། དགྲ་བོ་རླག་པར་བྱེད་ནུས་པ་སོགས་ཕན་ཡོན་དཔག་ཏུ་མེད་པ་ཡོད་

ཀྱང་། འདིར་གཙོ་བོ་རང་གི་གནོད་པ་སྲུང་ཞིང་གཞན་གྱི་གནོད་པ་ཟློག་པའོ། །དེ་ལྟར་གཏོར་མའི་ཆོ་ག་གསལ་བར་བྱས་པ་ཡིས། །དགེ་བ་འདི་ཡིས་འདི་བྱེད་པ་ཡི་སྐྱེ་བོ་
རྣམས༑ །གདུག་པའི་གནོད་པ་ལས་གྲོལ་ཚེ་རིང་ནད་མེད་དང་། །བདེ་བ་ཕུན་སུམ་ཚོགས་པའི་འབྲས་བུ་མྱུར་འབྱིན་ཤོག །ས་མཱ༎ གང་ཞིག་རིན་ཆེན་གྲགས་པས་
གསུངས་པ་རང་རང་གི། །ངན་རྟོག་མངོན་རློམ་དུག་ཆུའི་དྲི་མའི་ཚོགས་ཆེན་གྱིས། །རྣམ་པར་སྦགས་པའི་གཏོར་མའི་ཆོ་ག་ཕལ་ཆེར་ནི། །ལུས་ཉོན་མོངས་པ་ཁོ་ནར་ཟད་
ཀྱི་འབྲས་མཆོག་མིན། །གང་ཞིག་བརྩེར་ལྡན་གསུང་གི་བདུད་རྩི་དག །བདག་ལ་གང་བབས་དེ་ལས་འབྲས་བུ་ནི། །མཆོག་ཆེན་རྣམ་པར་སྐྱེ་བར་བྱེད་པས་ན། །ཞལ་ནས་
སྙན་དུ་བརྒྱུད་པའི་གདམས་ངག་གོ །ཨི་ཐི། ཐེག་པ་མཆོག་གི་རྣལ་འབྱོར་པ་བསོད་ནམས་རྩེ་མོས་སྦྱར་བའོ། །དེ་ལྟར་ཁ་འབར་མའི་གཏོར་ཆེན་དུ་གྲགས་པ་ཟུར་འདེབས་ལྷན་ཐབས་རིགས་

༄༅།  །མེད་དུ་བཞུགས་ཀྱང་། དེང་སང་གི་གྲོང་ཆོག་པ་རྣམས་ཀྱིས་ལག་ལེན་རྒྱང་ནས་མཐོང་བས་ཆོག་པར་བཟུང་སྟེ་ལུང་དང་མཛུབ་ཁྲིད་དོན་དུ་གཉེར་བ་མི་འདུག་མོད། འདི་ཉིད་གདམས་པ་ཟབ་མོ་ཟུར་པ་ཞིག་
ཡིན་གཤིས་རྩ་བའི་གཞུང་ལོ་རྒྱུས་དང་བཅས་པ་སློབ་དཔོན་རིན་པོ་ཆེ་བསོད་ནམས་རྩེ་མོའི་ཞལ་སྔ་ནས་མཛད་པའི་ལུང་རྒྱུན་འཕེལ་ན་ལེགས་པས། འདི་ལྟར་གྱིས་ཤིག་ཅེས་མངའ་རིས་མང་སྤྲོ་བླ་མ་འཇམ་དཔལ་བསྟན་འཛིན་གྱི་བསྐུལ་
བའི་ངོར། པཎ་ཆེན་གུང་རུ་ཤེས་རབ་བཟང་པོའི་ལྷན་ཐབས་གཙོར་བཟུང་། ས་ལོ་དང་། མཁན་ཆེན་ལྷུན་གྲུབ་དཔལ་ལྡན་སོགས་ཀྱི་ཟིན་བྲིས་དང་། ལག་ལེན་དག་ངེས་སྤྲིན་བར་གྱི་ཉི་ཞུར་ཙམ་མཐོང་བ་རྣམས་ལ་བརྟེན་ནས། རྒྱལ་
ཁམས་ཀྱི་མུ་ཏོ་བ་ཝཱ་གིནྡྲ་སུ་སིདྡྷིས་རྩ་གཞུང་ལ་མཆན་ཞིབ་ཏུ་བཏབ་ནས་བཀླག་ལུང་ཡང་ཕྱོགས་གཅིག་ཏུ་བྱས་པ་སརྦ་དཾཀྵུ་ཝརྦྷ་པུཏུ།། ༈ །ས་ལོ་ཆེན་པོས་མཛད་པའི་གཏོར་ཆེན་གྱི་ཟུར་འདེབས་
བཞུགས་སོ། །རྡོ་རྗེ་ཁྲོ་བོ་རྣམས་ལ་འདུད། །གཏོར་མ་ཆེན་པོའི་ཟུར་འདེབས་ནི། །གང་ཟག་གནས་དུས་ཡོ་བྱད་དང་། །ཕན་ཡོན་རྣམས་ནི་རྩེ་མོའི་གཞུང་། །རྩ་བ་ཉིད་

ལས་ཤེས་བྱ་ཞིང་། །ཆོ་གའི་གསལ་བྱེད་ཨ་ཝ་བརྗོད། །རང་གི་མདུན་དུ་ཕྱི་ལྕགས་རི་གྲུ་བཞི་པ། ནང་ཟུར་གསུམ་རྩེ་མོ་ལྷོའམ་གནོད་པ་ངོས་ཟིན་ན་དངོས་སུ་བསྟན་པའི་
སྟེང་དུ་དབུས་སུ་གཏོར་སྣོད་ཆེ་བ་ལྕགས་མིན་པའི་མཉྫིའམ་རྡོའི་སྟེགས་ལ་བཞག སློབ་དཔོན་དང་དཀྱིལ་འཁོར་གྱི་བར་དུ་གཡོན་ནས་རིམ་པར་མཆོད་པ་
བཤམས། གཡས་གཡོན་དུ་ཆན་དང་ཨརྒྱུ་ཐེབ་ཀྱུ་བླུགས་པ་པོའི་མཆོད་གཡོག་རེ། སློབ་དཔོན་གྱི་གཡས་དཀྱིལ་འཁོར་ལ་ཁ་ཕྱོགས་པར་བུམ་ཆོག་མཁན་འདུག་སྟེ་བདག་
བསྐྱེད་གཉིས་ཀས་རྣམ་འཇོམས་བསྒོམ། གཟུངས་རིང་ཅི་རིགས་བཟླས། མཆོད་བསྟོད་མདོར་བསྡུས་བྱ། དེ་ནས་བུམ་ཆོག་པས་བུམ་པ་ལྷར་བསྐྱེད་བཟླས་པ་བྱེད་
ཅིང་༑ སློབ་དཔོན་གྱིས་མདུན་གྱི་གཏོར་མ་ཆན་སོགས་ལ་དམིགས་ནས་ལག་པ་གཡོན་རྡོ་རྗེ་དང་བཅས་སྙིང་གར་ཁུ་ཚུར་བཅས། གཡས་གཏོར་མར་བསྟན་དྲིལ་བུ་དང་

༄༅།  །བཅས་མཆོག་སྦྱིན་གྱི་ཕྱག་རྒྱ་ལ་མཐེ་བོང་དཀྱིལ་དུ་བཀུག་ནས་སྲིན་ལག་གི་རྩ་བ་ནོན་པ་ཆོས་འབྱུང་གི་ཕྱག་རྒྱ་བྱ། སེམས་ཀྱིས་ལག་མཐིལ་དུ་རཾ་དམར་
པོ་དེའི་སྟེང་དུ་ཨ་དཀར་པོ། རཾ་ལས་མེ་འབར། ཨ་ཞུ་ནས་བདུད་རྩིའི་རྒྱུན་གཏོར་མ་ལ་བབས་པར་བསམ། སཾ་བྷ་རའི་སྔགས་བདུན་རེ་བརྗོད། ལག་གཡས་ཕྱག་རྒྱ་སྔར་
གྱི་དེ་ཁ་སྦུབ་ལ་མཆོད་པ་རྣམས་རིམ་པ་བཞིན་རེག་ཅིང་སོ་སོའི་སྔགས་བརྗོད། དྷརྨཱ་ར་ཎི་བྱ། དེ་ལྟར་དཀྱུས་བཞིན་བརྒྱ་རྩ་བརྒྱད་སོང་རྗེས་མཆོད་པ་རྣམས་དང་ཚན་ཟན་
ཨརྒྱུའི་ལྷག་མ་ཐམས་ཅད་ཟློག་གླུད་ཀྱི་མགོར་བླུག ཁ་ཅིག་གཏོར་མ་ཆ་གསུམ་བཏང་ནའང་སློབ་དཔོན་རྩེ་མོས་མ་བཤད་ཅིང་ཕྱག་ལེན་ལ་མི་དགོས། སློབ་དཔོན་གྱིས་
ཐལ་མོ་སྦྱར་ནས་དཔང་གཟུ་བརྗོད་པ་ནི་འདི་སྐད་དོ། །བླ་མ་དཀྱིལ་འཁོར་གྱི་ལྷ་ཚོགས་སངས་རྒྱས་དང་བྱང་ཆུབ་སེམས་དཔའ་ཐམས་ཅད་བདག་ལ་དགོངས་སུ་

གསོལ༑ བདག་གི་གཏན་པ་མེད་པའི་མཆོད་སྦྱིན་གྱི་གཏོར་མ་རྒྱ་ཆེན་པོ་འདི་བགྱིས་པའི་མཐུས་ཡོན་བདག་གམ་བདག་ཅག་དཔོན་སློབ་འཁོར་དང་བཅས་པ་རྣམས་ཀྱི་ནད་དང་
གདོན་དང། ། བགེགས་དང་། ཕྱི་ནང་གི་བར་དུ་གཅོད་པ་དང་། ཉེ་བར་འཚེ་བ་ཐམས་ཅད་ཞི་བར་མཛད་དུ་གསོལ། གཞན་གྱི་རིག་སྔགས་དང་། རྦོད་གཏོང་དང་། བྱད་
ཁ་དང་། འཁྲུལ་འཁོར་ལ་སོགས་པའི་གནོད་པ་ཐམས་ཅད་ཕྱིར་བཟློག་ཏུ་གསོལ། ཚེ་དང་བསོད་ནམས་དཔལ་དང་འབྱོར་པ་ཐམས་ཅད་རྒྱས་པར་མཛད་དུ་
གསོལ༑ བསྟན་པ་དང་སེམས་ཅན་མང་པོ་ལ་འཚོ་བར་བྱེད་ཅིང་། དཀོན་མཆོག་གསུམ་གྱི་རྟེན་དང་གཙུག་ལག་ཁང་ལ་གནོད་པར་བྱེད་པའི་དགྲ་དང་། བགེགས་ཐམས་
ཅད་ཞི་བ་དང་བཟློག་པའི་ཕྲིན་ལས་མཛད་དུ་གསོལ། གང་དག་ཞི་བས་མི་ཐུལ་བ་གདུག་པ་ཅན་མཆིས་ན་དེ་བཞིན་གཤེགས་པ་ཁྱེད་རྣམས་རྡོ་རྗེ་ཁྲོ་བོའི་ཚོགས་སུ་སྤྲུལ་ནས་

༄༅།   །བསྟན་པ་སྐྱོང་བར་ཞལ་གྱིས་བཞེས་པའི་ཆོས་སྐྱོང་སྲུང་མའི་ཚོགས་དུ་མ་དང་བཅས་པས་དྲག་པོའི་ལས་ཀྱིས་གདུག་པ་ཅན་དེ་ཚར་གཅོད་དུ་
གསོལ༑ བདག་གིས་ཉེས་པའི་ཚོགས་ཅི་ཡང་མ་བགྱིས་ཤིང་གདུག་ཅན་འདིས་སངས་རྒྱས་ཀྱི་བསྟན་པ་སྤྱི་དང་། དཀོན་མཆོག་གསུམ་ལ་གནོད་པ་གྲངས་མེད་པ་བྱས་པས་
གདུག་པ་ཅན་ཚར་གཅོད་པར་རིགས་སོ། །དེ་རྗེས། བདག་གིས་བསམ་པའི་སྟོབས་དང་ནི། །དེ་བཞིན་གཤེགས་པའི་སྦྱིན་སྟོབས་དང་། །ཆོས་ཀྱི་དབྱིངས་ཀྱི་སྟོབས་
རྣམས་ཀྱིས། །དོན་རྣམས་གང་དག་བསམ་པ་ཀུན། །དེ་དག་ཐམས་ཅད་ཅི་རིགས་པ། །ཐོགས་པ་མེད་པར་འབྱུང་གྱུར་ཅིག །ཅེས་བྱ་བ་དང་། ལྷུག་པའི་བདེན་སྟོབས་ནི། སངས་
རྒྱས་ཀྱི་བདེན་པ་དང་། ཆོས་ཀྱི་བདེན་པ་དང་། དགེ་འདུན་གྱི་བདེན་པ་དང་། རྗེ་བཙུན་བླ་མ་རྣམས་ཀྱི་བདེན་པ་དང་། གསང་སྔགས་དང་། རིག་སྔགས་དང་། སྙིང་པོ་

དང་༑ ཕྱག་རྒྱ་དང་དམ་ཚིག་རྣམས་ཀྱི་བདེན་པ་དང་། བདག་གི་བསམ་པ་རྣམ་པར་དག་པས་བྱིན་གྱིས་བརླབས་པའི་མཆོད་སྦྱིན་གྱི་གཏོར་མ་ཁ་དོག་དྲི་རོ་ནུས་པ་ཕུན་སུམ་
ཚོགས་པ། རེག་བྱ་ཕུན་སུམ་ཚོགས་པ། འདོད་པའི་ཡོན་ཏན་ལྔའི་ཆར་དག་པ་འདིས་བདག་མིང་འདི་ཞེས་བྱ་བའི་བར་ཆད་ཐམས་ཅད་བཟློག་ཏུ་གསོལ། རྨི་ལམ་ངན་པ་
དང་༑ ལྟས་ངན་པ་དང་། ནད་དང་གདོན་ཐམས་ཅད་ཞི་བར་མཛད་དུ་གསོལ། བསམ་པ་ཐམས་ཅད་འགྲུབ་པར་མཛད་དུ་གསོལ། ཅེས་བདེན་པའི་སྟོབས་ལན་གསུམ་
བརྗོད་ལ། བུམ་ཆུས་སྣ་དྲངས་དུང་དང་རོལ་མོ་དང་བཅས་བརྡེག་སར་སླེབས་པ་དང་། སློབ་དཔོན་གྱིས་ཧཱུྃ་མཛད་ཀྱི་ཕྱག་རྒྱ་བཅས་ལ། ན་མོ་རྗེ་བཙུན་རྩ་བ་དང་བརྒྱུད་པར་
བཅས་པའི་དཔལ་ལྡན་བླ་མ་དམ་པ་རྣམས་ཀྱི་བཀའ་བདེན་པ་དང་། སངས་རྒྱས་དང་ཆོས་དགེ་འདུན་གྱི་བཀའབྱ་བ་དང་སྤྱོད་པ་དང་རྣལ་འབྱོར་པ་དང་རྣལ་འབྱོར་བླ་ན་

༄༅།  །མེད་པ་ཐབས་དང་ཤེས་རབ་གཉིས་སུ་མེད་པའི་རྒྱུད་སྡེ་ཆེན་པོ་བཞིའི་ཡི་དམ་ཞི་བ་དང་ཁྲོ་བོའི་ཚོགས་ཇི་སྙེད་ཐམས་ཅད་ཀྱི་བཀའ༴ དོན་དམ་ཆོས་ཉིད་
རྣམ་པར་དག་ཅིང་འགྱུར་བ་མེད་པའི་བདེན་པ་དང༌། ཀུན་རྫོབ་ཆོས་ཅན་ལས་འབྲས་བསླུ་བ་མེད་པའི་བདེན་པ་དང་། དཔལ་མགོན་ཆོས་སྐྱོང་བའི་སྲུང་མ་ཡེ་ཤེས་ཀྱི་སྤྱན་
དང་ལྡན་ཞིང་། ལས་བྱེད་འཇིག་རྟེན་པའི་ཕོ་ཉ་དྲག་པོའི་མཐུ་རྩལ་ནུས་པ་ཅན་རྣམས་ཀྱི་བདེན་པ་དང་། བདེན་པ་ཆེན་པོའི་བྱིན་རླབས་ཀྱིས། སྤྱིར་དཔལ་ལྡན་བླ་མ་དམ་པ་
རྣམས་ཀྱི་སྐུ་གསུང་ཐུགས་ཡོན་ཏན་ཕྲིན་ལས་ལ་བར་དུ་གཅོད་པ། སངས་རྒྱས་ཀྱི་བསྟན་པ་གཤིག་པ། དམ་པའི་ཆོས་ལ་སྨད་པ། དགེ་འདུན་གྱི་སྡེ་དཀྲུགས་པ། སེམས་
ཅན་ཡོངས་ལ་གནོད་འཚེ་བྱེད་པ། ཁྱད་པར་དགོན་གནས་འདི་ཉིད་ལ་གནོད་པར་བྱེད་པ་ཐམས་ཅད་དང་། སྦྱིན་པའི་བདག་པོ་འཁོར་དང་བཅས་པའི་ལུས་ངག་ཡིད་གསུམ་

ལ་གནོད་པར་བྱེད་པའི་དགྲ་བགེགས་གདུག་པ་ཅན་ཉོན་ཅིག མཆོད་སྦྱིན་གྱི་གཏོར་མ་གཟུགས་སྒྲ་དྲི་རོ་རེག་བྱ་འདོད་པའི་ཡོན་ཏན་ལྔ་དང་ལྡན་པ་འདི་དང་། ཟློག་གླུད་ཕུང་
པོ་དང་། ཁམས་དང་། སྐྱེ་མཆེད་དང་། དབང་པོ་དྲུག་དང་། ཡན་ལག་ཉིང་ལག་དོན་སྙིང་ཐམས་ཅད་ཚང་ཞིང་། གོས་རྒྱན་སྣ་ཚོགས་དང་བཅས་པ་འདི་ཁྱེར་ལ་གནོད་
ཅིང་གདུག་པའི་བསམ་སྦྱོར་ཉེ་བར་ཞི་ནས་རང་བཞིན་གྱི་གནས་སུ་འགྲོ་བར་གྱིས་ཤིག གང་དག་བསམ་སྦྱོར་ངན་པ་དེ་དག་མི་བཏང་ན་དེ་བཞིན་གཤེགས་པ་ཐམས་ཅད་ཀྱི་ས
ཐུགས་གཉིས་སུ་མེད་པའི་ཡེ་ཤེས་ཀྱི་རྡོ་རྗེ་རབ་ཏུ་འབར་བ་མགོ་བོར་སྣུན་ཅིང་བསྐལ་པའི་མེས་ཚིག་པར་གྱུར་ཅིག བདག་དང་སྦྱིན་བདག་རྣམས་ཀྱི་ལུས་ལ་གནོད་པའི་ནད་
བཞི་བརྒྱ་རྩ་བཞི་གདོན་སྟོང་ཕྲག་བརྒྱད་ཅུ་དང་ནད་ཡམས་དང་དལ་ཁ་ཐམས་ཅད་ཕྱིར་བཟློག་པར་གྱུར་ཅིག སྔོན་གྱི་ལས་དང་འཕྲལ་གྱི་རྐྱེན་ལས་གྱུར་པའི་འབྱུང་པོ་མི་དང་

༄༅།  །མི་མ་ཡིན་པའི་གནོད་པ་འཁོན་གྲིབ་ལྟས་ངན་བྱུར་དང་སྐལ་བ་ངན་པ་ཐམས་ཅད་ཕྱིར་བཟློག་པར་གྱུར་ཅིག ཕ་རོལ་གྱི་མཐུ་དང་བྱད་ཁ་ཕུར་ཁ་མནན་
གཏད་འཁྲུལ་འཁོར་ལ་སོགས་པའི་རྦོད་གཏོང་ཐམས་ཅད་ཕྱིར་བཟློག་པར་གྱུར་ཅིག དེས་བཟླས་པའི་སྔགས་དང་བྱད་ཁ་རྦོད་འདྲེ་ཐམས་ཅད་དེ་ཉིད་རང་ལ་བཟློག་པར་གྱུར་
ཅིག རྨི་ལམ་ངན་པ་མཚན་མ་ངན་པ་ལོ་ཟླ་ཞག་དང་ཟ་མའི་ཀེག་ངན། ཆགས་ཆེ་ཞིང་ཉམ་ང་བ་བཀྲ་མི་ཤིས་པ་ཐམས་ཅད་ཕྱིར་བཟློག་པར་གྱུར་ཅིག གཞན་ཡང་སྡང་
བར་བྱེད་པའི་དགྲ། གནོད་པར་བྱེད་པའི་བགེགས། གཟའ་དང་རྒྱུ་སྐར། དམུ་དང་བདུད། བཙན་དང་གཤིན་རྗེ། ཀླུ་གཉན་ས་བདག རྒྱལ་འགོང་ཐེའུ་རང་། དམ་སྲི་
བསེ་མོའི་རིགས་ཀྱི་གནོད་བྱེད་ཐམས་ཅད་ཕྱིར་བཟློག་པར་གྱུར་ཅིག མདོར་ན་བདག་དང་ཡོན་བདག་འཁོར་དང་བཅས་པའི་ཕྱི་ནང་གསང་གསུམ་གྱི་ཉོན་མོངས་བར་ཆད་མི་

མཐུན་པའི་ཕྱོགས་ཐམས་ཅད་ཕྱིར་བཟློག་པར་གྱུར་ཅིག མེད་པར་གྱུར་ཅིག ཞི་བར་གྱུར་ཅིག མི་འབྱུང་བར་གྱུར་ཅིག དཀོན་མཆོག་བསླུ་བ་མེད་པ་དང་། །ཆོས་ཉིད་
བདེན་པའི་བྱིན་རླབས་ཀྱིས། །དགྲ་བགེགས་གནོད་པ་བཟློག་པ་དང་། །སྲུང་སྐྱོབས་མཐུ་དང་ལྡན་གྱུར་ཅིག །གདུག་པ་ཅན་ཐམས་ཅད་ཕྱིར་ལ་ཟློག །ཨོཾ་སརྦ་དུཥྚཱཾ་པྲ་ཏྱཾ་གི་ར་
ཕཊ། ཁོས། རཀ་རཀྵ་ཀུ་རུ་སྭཱ་ཧཱ། སྲུང་སྲུང་བར་མཛོད། དེ་ནས་སློབ་དཔོན་གྱིས་རྗེས་མནན་ལ་ནང་དུ་འོངས་ཏེ་གོང་དུ་བདག་བསྐྱེད་ཀྱི་ཡེ་ཤེས་པ་མདུན་དུ་ཕྱུང་ན། དེ་ལ་ཨ
མཆོད་པ་བསྡུས་པ་བྱེད། མ་བྱུང་པར་རྣལ་འབྱོར་ཆེན་པོའི་ལུགས་ལྟར་བྱེད་ན་རང་ཉིད་ལ་མཆོད་བསྟོད་བྱས་ལ། རྡོ་རྗེ་སེམས་དཔའི་ཡི་གེ་བརྒྱ་པ་བརྗོད་ཅིང་། མ་འབྱོར་པ་
དང་སོགས་ཀྱིས་བཟོད་པར་གསོལ། ཡེ་ཤེས་པ་བྱུང་ན། བཛྲ་མུ ནམ་མཁའི་ཡེ་ཤེས་པ་རང་བཞིན་གྱི་གནས་སུ་གཤེགས། རང་གི་དཔྲལ་བར་ཨོཾ། མགྲིན་པར་ཨཱ༔

༄༅།   ། སྙིང་གར་ཧཱུཾ། དགེ་བ་འདི་ཡིས་མྱུར་དུ་བདག །རྡོ་རྗེ་ཁྲོ་བོ་འགྲུབ་གྱུར་ནས། །འགྲོ་བ་གཅིག་ཀྱང་མ་ལུས་པ། །དེ་ཡི་ས་ལ་འགོད་པར་ཤོག་
སྟོན་མཆོག་དམ་པ་སོགས་ཀྱིས་བཀྲ་ཤིས་བྱའོ། །འདི་ནི་བྱེད་མཁན་མང་ན་ཡང་། །ལག་ལེན་ནོར་བ་མང་མཐོང་ནས། །བརྩེ་བའི་བསམ་པས་ཀུན་བསླངས་ཏེ། །དོན་
གཉེར་འགའ་ཡིས་བསྐུལ་བའི་ངོར། །དཔལ་ལྡན་ས་སྐྱའི་ལོ་ཙཱ་བ། །ཨ་ནནྡ་ཡིས་མྱུར་བར་སྦྱར། །དགེ་བས་མི་ཤེས་མུན་བཅོམ་སྟེ། །ཀུན་མཁྱེན་ཆོས་ཀྱི་རྒྱལ་པོར་
ཤོག ༑ཤུ་བྷཾ། མངྒ་ལཾ།། ༈ །བདེན་བརྡར་བསྡུས་པ་ནི། ན་མོ་རྗེ་བཙུན་རྩ་བ་དང་བརྒྱུད་པར་བཅས་པའི་དཔལ་ལྡན་བླ་མ་དམ་པ་རྣམས་ཀྱི་བཀའ་བདེན་པ་
དང་། སངས་རྒྱས་ཀྱི་བཀའ་བདེན་པ་དང་། ཆོས་ཀྱི་བཀའ་བདེན་པ་དང་། དགེ་འདུན་གྱི་བཀའ་བདེན་པ་དང་། གསང་སྔགས་དང་རིག་སྔགས་ཀྱི་རྒྱལ་པོ་ཁྲོ་བོ་ཁྲོ་མོ་

རྣམས་ཀྱི་བཀའ་བདེན་པ་དང་། ཆོས་ཉིད་རྣམ་པར་དག་པའི་བདེན་པ་དང་། བདེན་པ་ཆེན་པོའི་བྱིན་གྱི་རླབས་ཀྱིས། བདག་ཅག་དཔོན་སློབ་འཁོར་དང་བཅས་པ་རྣམས་ཀྱི་
སྔོན་གྱི་ལས་ལས་གྱུར་པ་དང། འཕྲལ་གྱི་རྐྱེན་ལས་གྱུར་པའི་འབྱུང་པོ་མི་དང་མི་མ་ཡིན་པས་གནོད་ཅིང་ཉེ་བར་འཚེ་བ་དང་། གང་གིས་བདག་ལ་བྱད་ཁ་དང་། གཏད་ཁ་
ལ་སོགས་པའི་རྦོད་གཏོང་གི་རིགས་གང་ཡིན་པ་དེ་དག་ཐམས་ཅད་གཏོར་མ་ཆེན་པོ་འདི་འཕངས་པས་སྐད་ཅིག་ལ་དེ་དག་ཐམས་ཅད་བརླག་པར་གྱུར་ཅིག ཉེ་བར་ཞི་བར་
གྱུར་ཅིག མེད་ཅིང་མི་འབྱུང་བར་གྱུར་ཅིག ཕྱིར་ཟློག་པར་གྱུར་ཅིག བཟླས་པའི་སྔགས་དེ་ཉིད་ཀྱིས་རྦོད་བྱེད་པ་རང་ལ་བརླག་པར་གྱུར་ཅིག དེས་རྦད་པའི་ལྷ་འདྲེ་དེ་
དག་ཀྱང་རྦད་བྱེད་རང་ལ་བཟློག་པར་གྱུར་ཅིག གཞན་ཡང་བདག་གམ་སྦྱིན་བདག་རྣམས་ལ་གནོད་ཅིང་འཚེ་བར་བྱེད་པའི་ལྷ་དང་། ཀླུ་དང་། གནོད་སྦྱིན་དང་། དྲི་ཟ་

༄༅། །དང་༑ ལྷ་མ་ཡིན་ལ་སོགས་པའི་དགྲ་བགེགས་ཀྱི་རིགས་གང་ཡིན་པ་དེ་དག་ཐམས་ཅད་ཀྱང་གཏོར་མ་ཆེན་པོ་འདི་འཕངས་པས། སྐད་ཅིག་ལ་བརླག་
པར་གྱུར་ཅིག ཉེ་བར་ཞི་བར་གྱུར་ཅིག མེད་ཅིང་མི་འབྱུང་བར་གྱུར་ཅིག ཕྱིར་ཟློག་པར་གྱུར་ཅིག དཀོན་མཆོག་བསླུ་བ་མེད་པ་དང་། ཆོས་ཉིད་བདེན་པའི་བྱིན་རླབས་
ཀྱིས། །དགྲ་བགེགས་གནོད་པ་བཟློག་པ་དང་། །སྲུང་སྐྱོབས་མཐུ་དང་ལྡན་གྱུར་ཅིག །སརྦ་དུཥྚཱཾ་པྲ་ཏྱངྒ་ར་ཕཊ་རཀྵ་རཀྵ་ཀུ་རུ་ཀུ་རུ་སྭཱ་ཧཱ། དེ་ནས་སློབ་དཔོན་གྱིས་རྗེས་
མནན་ལ་ནང་དུ་འོང་བ་སོགས་བྱའོ།། །། བལ་ཡུལ་ནས་རྒྱལ་ཡོངས་ས་ཆེན་ཞེས་པ་ལས་གུ་རུས་སྤྲེལ།། །།

༄༅། །ཁ་འབར་མ་དཀར་མོ་ལ་བརྟེན་ནས་འཆི་བ་བསླུ་ཞིང་བར་གཅོད་བཟློག་པའི་ཐབས་འཆི་མེད་
བདེ་སྟེར་ཞེས་བྱ་བ་བཞུགས་སོ།།

༄༅།  །གང་གི་བཀའ་ལུང་བདུད་རྩིའི་ཟེགས་མ་ཡང་། །སུ་ཞིག་སྙིང་གི་ཡོལ་གོར་ལྷུང་ཙམ་གྱིས། །སྲིད་ཞིའི་བདེ་ལེགས་འཚོ་ཁམས་བརླིང་བྱེད་པ། །ཐུབ་
མཆོག་ལྷ་བརྒྱའི་མགོན་པོ་གཙུག་ཏུ་མཆོད། །ཁ་འབར་གཏོར་མའི་རྣལ་འབྱོར་ལ་བརྟེན་ནས། །ལུས་ཅན་བར་ཆད་འཆི་རིགས་བསླུ་བའི་ཐབས། །རྒྱལ་བའི་བཀའ་དང་པད་
འབྱུང་ཞལ་ལུང་གི། །དགོངས་དོན་ཉམས་སུ་བླང་བདེའི་སྒྲོན་མེ་འདེགས། །དེའང་འདིར་ཁ་འབར་མ་དཀར་མོའི་ལག་ལེན་ངག་འདོན་གྱི་རིམ་པ་ལ། ཟན་གྱི་ངར་མི་ཆང་བུ་

༄༅། །མཐེབ་ཀྱུ་ཟན་རིལ་ཇི་ལྟར་རིགས་པར་བྱས་ནས། རིན་པོ་ཆེའི་སྣོད་གཙང་མར་ངར་མི་གཅིག ཆང་བུ་གཅིག་མཐེབ་ཀྱུ་གཅིག་རིལ་བུ་གཅིག་རྣམས་
བཤམས་ནས། ཐོག་མར་སངས་རྒྱས་ཆོས་ཚོགས་སོགས་ཚར་གསུམ་གྱིས་སྐྱབས་འགྲོ་དང་། སྔོན་གཅུང་དགའ་བོ་གཏོར་མ་འདི་ལ་བརྟེན་ནས་ཚེ་
རིང་བ་དང་ནད་མེད་པ་དང། བར་ཆད་ཐམས་ཅད་ཞི་བར་གྱུར་པ། དེ་བཞིན་དུ་བདག་ཅག་དཔོན་སློབ་འཁོར་དང་བཅས་པ་ཐམས་

ཅད་ཚེ་རིང་བ་དང་། ནད་མེད་པ་དང་། བར་ཆད་ཐམས་ཅད་ཞི་བར་བྱ་བའི་ཕྱིར་དུ་ཁ་འབར་མའི་གཏོར་མ་ལ་འཇུག་པར་བགྱིའོ་སྙམ་དུ་སེམས་བསྐྱེད། ཚད་མེད་བཞི་བསྒོམ། དེ་ནས་སྭཱ་
བྷཱ་ཝའི་སྔགས་བརྗོད་པས་ཆོས་ཐམས་ཅད་སྟོང་པར་གྱུར། སྟོང་པའི་ངང་ལས་པདྨ་དང་ཟླ་བའི་གདན་གྱི་དབུས་སུ་ཨོཾ་མུ་ནི་མུ་ནི་མཧཱ་མུ་ན་ཡེ་སྭཱ་ཧཱ་ཡོངས་སུ་གྱུར་པ་
ལས༑ བདག་ཉིད་བཅོམ་ལྡན་འདས་ཤཱཀྱ་ཐུབ་པ་སྐུ་མདོག་དཀར་པོ་ཚངས་པར་སྤྱོད་པའི་ཆ་ལུགས་ཅན། ཕྱག་གཉིས་མཆོག་སྦྱིན་གྱི་ཕྱག་རྒྱ་མཛད་པའི་ཕྱག་མཐིལ་དུ་ཟླ་
བའི་དཀྱིལ་འཁོར་གྱི་ལྟེ་བར་ཡི་གེ་ཨ་དཀར་པོ་རེ་རེས་མཚན་པའི་སྐུར་གྱུར་ཞེས་གསལ་བཏབ། དེའི་ཐུགས་ཀར་ཟླ་བའི་སྟེང་དུ་ཧཱུྃ་དཀར་པོ་ལ་སྔགས་ཀྱིས་བསྐོར་བར་བསམས་
ལ། མུ་ནིའི་སྔགས་ཇི་ལྟར་འཚམ་པར་བཟླས། དེ་ནས་མདུན་གྱི་ནམ་མཁར་བཅོམ་ལྡན་འདས་ཤཱཀྱ་ཐུབ་པ་ལ་ཕྱོགས་བཅུའི་སངས་རྒྱས་སྲས་དང་བཅས་པ་ཐམས་ཅད་ཀྱིས་བསྐོར་ནས་

༄༅།     བཞུགས་པ་ལ་ཡན་ལག་བདུན་པ་འབུལ་བ་ནི། ཇི་སྙེད་སུ་དག་ནས་ཕྱིར་བསྔོའོ་ཞེས་པའི་བར་བརྗོད་ལ། དེ་དག་གི་སྤྱན་སྔར་འཁོད་བཞིན་པས། མགྲོན་དགུག་པ་ནི། རང་གི་སྙིང་ག་
ནས་འོད་ཟེར་འཕྲོས་པས། ཡི་དྭགས་ཀྱི་གཙོ་མོ་ཁ་འབར་མས་གཙོ་བྱས་པའི་ཡི་དྭགས་གངྒཱའི་ཀླུང་གི་བྱེ་མ་སྙེད་ཀྱི་གྲངས་དང་མཉམ་པ་ཐམས་ཅད་སངས་རྒྱས་བཅོམ་ལྡན་
འདས་ཀྱི་བཀའ་ལུང་རྗེས་སུ་དྲན་པ་དང་བདག་གི་བསམ་པ་རྣམ་པར་དག་པའི་མཐུས། མཆོད་སྦྱིན་གྱི་གཏོར་མའི་མགྲོན་དུ་སྐད་ཅིག་གིས་མཆིས་པར་གྱུར་ཅིག ཨོཾ་ཨཱ་ཀཪྵ་
ཡ་ཛཿ ཞེས་པས་བཀུག་ལ། སྣོད་གཅིག་ཏུ་གླུད་རེ་དང་། ཆང་བུ་རེ་དང་། མཐེབ་ཀྱུ་རེ་དང༌། རིལ་བུ་རེ་བཤམས་པ་ཆུས་བྲན་པའི་གཏོར་མ་ལ་དམིགས་ནས། ཨ་མྲྀ་ཏས་བསང་། ཨོཾ་སྭ་བྷ་ཝ་ཤུདྡྷཿ སརྦ་
དྷརྨཿ སྭ་བྷཱ་ཝ་ཤུདྡྷོ྅ཧཾ། ཞེས་པས་སྟོང་པར་སྦྱངས། སྟོང་པའི་ངང་ལས་པས་བྷྲཱུཾ་ལས་རིན་པོ་ཆེའི་སྣོད་ཡངས་ཤིང་རྒྱ་ཆེ་བའི་ནང་དུ་ཟླ་བའི་དཀྱིལ་འཁོར་གྱི་སྟེང་དུ་ཡི་གེ་ཨ་དཀར་

པོས་མཚན་པར་གྱུར། བདག་ཉིད་ཤཱཀྱ་ཐུབ་པར་གསལ་བའི་ཕྱག་མཐིལ་གྱི་ཨ་གཉིས་ལས་བདུད་རྩིའི་ཆུ་རྒྱུན་དཀར་པོ་དཔག་ཏུ་མེད་པ་ནར་གྱི་བྱུང་བས་གཏོར་སྣོད་ཀྱི་ཨ་ལ་
བབས༑ ཨ་དེ་དག་ཀྱང་ཞུ་བ་ལས་བྱུང་བའི་གླུད་དང་གཏོར་མ་འདོད་དགུ་འབྱུང་བ་བདུད་རྩིའི་རྒྱ་མཚོ་ཆེན་པོར་གྱུར་པར་བསམས་ལ། ཨོཾ་ཨཱཿ ཧཱུྃ་ལན་གསུམ་གྱིས་བྱིན་གྱིས་བརླབས་
ནས། ཕྱག་གཉིས་མཆོག་སྦྱིན་གྱི་ཕྱག་རྒྱས་གཏོར་མ་ལ་གཏད། ན་མཿ ས་མནྟ་བུདྡྷ་ནཱཾ་ན་མཿ སརྦ་ཏ་ཐཱ་ག་ཏ་ཨ་ཝ་ལོ་ཀི་ཏེ་ཨོཾ་སམ་བྷ་ར་སམ་བྷ་ར་ཧཱུྃ་ཕཊ། བདག་དང་སྦྱིན་བདག་དཔོན་
སློབ་འཁོར་དང་བཅས་པའི་སྔོན་གྱི་ལས་དང་འཕྲལ་གྱི་རྐྱེན་ལས་གྱུར་བའི་ནད་གདོན་བར་དུ་གཅོད་པ་ཐམས་ཅདཅད་ཞི་བར་གྱུར་ཅིག ཤཱནྟིཾ་ཀུ་རུ་སྭཱ་ཧཱ། ཞེས་སྔགས་མཇུག་ཏུ་སེ་གོལ་
གཏོགས་པ་རེ་དང་བཅས་པ་ལན་བདུན་ནམ་ཉེར་གཅིག་གིས་བསྔོས་པས། ཡི་དྭགས་ཀྱི་གཙོ་མོ་ཁ་འབར་མས་གཙོ་བྱས་པའི་ཡི་དྭགས་གངྒཱའི་ཀླུང་གི་བྱེ་མ་སྙེད་ཀྱི་གྲངས་དང་མཉམ་པ་རྣམས་

༄༅། །གླུད་དང་གཏོར་མ་འདོད་དགུ་འབྱུང་བ་འདིས་ཚིམ་ཞིང་རེ་བ་ཐམས་ཅད་ཁེངས་པར་གྱུར་ཅིག ཅེས་དང་། བདག་གི་བསམ་པའི་སྟོབས་དང་ནི། །ཞེས་
སོགས་ནས། ཐོགས་པ་མེད་པར་འབྱུང་གྱུར་ཅིག །ཅེས་བསྔོས་ལ་གཏོར་གླུད་ཆུ་དང་བཅས་པ་སྣོད་གཅིག་ཏུ་དོར། དེ་ལྟ་བུ་ལན་གསུམ་ལ་སོགས་པ་གང་འགྲུབ་བྱས་པའི་རྗེས་སུ། སྣོད་དེ་ཆུས་བཀང་ལ་བདེན་སྟོབས་
བརྗོད་པའི་ཕྱིར། སྙིང་གར་ཐལ་མོ་སྦྱར་ལ། ན་མོ་སངས་རྒྱས་ཀྱི་བཀའ་བདེན་པ་དང་། ཆོས་ཀྱི་བཀའ་བདེན་པ་དང་། དགེ་འདུན་གྱི་བཀའ་བདེན་པ་དང་། བདག་གི་བསམ་པ་རྣམ་
པར་དག་པའི་བདེན་པ་དང་། བདེན་པ་ཆེན་པོའི་བྱིན་རླབས་ཀྱིས་སྦྱིན་བདག་ཆེ་གེ་མོས་གཙོ་བྱས་པའི་བདག་ཅག་དཔོན་སློབ་འཁོར་དང་བཅས་པ་རྣམས་ལ་སྔོན་གྱི་ལས་དང་
འཕྲལ་གྱི་རྐྱེན་ལས་གྱུར་པའི་ནད་ཀྱི་རིགས་སུ་གྱུར་པ་རླུང་ལས་གྱུར་པ་དང་། མཁྲིས་པ་ལས་གྱུར་པ་དང་། བད་ཀན་ལས་གྱུར་པ་དང་། འདུས་པ་ལས་གྱུར་པ་སྟེ་ནད་བཞི་

བརྒྱ་རྩ་བཞིའི་གནོད་པ་ཐམས་ཅད་ཞི་བར་གྱུར་ཅིག གདོན་གྱི་རིགས་སུ་གྱུར་པ་ལྷའི་གདོན་དང་། ཀླུའི་གདོན་དང་། ལྷ་མ་ཡིན་གྱི་གདོན་དང་། དྲི་ཟའི་གདོན་
དང་༑ འབྱུང་པོའི་གདོན་དང་། རྒྱལ་པོའི་གདོན་ལ་སོགས་པ་གདོན་སྟོང་ཕྲག་བརྒྱད་ཅུ་རྩ་བཞིའི་གདོན་ཐམས་ཅད་ཞི་བར་གྱུར་ཅིག བགེགས་ཀྱི་རིགས་སུ་གྱུར་པ་
བདུད༑ བཙན། རྒྱལ་པོ། པེ་ཧ་ར། དམུ། མ་མོ། གཤིན་རྗེ་དམ་སྲི་ལ་སོགས་བགེགས་རིགས་སྟོང་ཕྲག་བརྒྱད་ཅུ་རྩ་བཞིའི་གནོད་པ་ཐམས་ཅད་ཤཱནྟིཾ་ཀུ་རུ་སྭཱ་
ཧཱ༑ ཞེས་ལན་གསུམ་བརྗོད། དེ་དག་སྡེ་ཚན་རེ་རེའི་མཐར་ཡང་ཐལ་མོ་གསུམ་གསུམ་བརྡབ། ཁྱད་པར་ཡི་དྭགས་ཀྱི་གཙོ་མོ་ཁ་འབར་མ་ལ་སོགས་པའི་ཡི་དྭགས་གངྒཱའི་ཀླུང་གི་བྱེ་མ་སྙེད་ཀྱི་
གྲངས་དང་མཉམ་པ་དེ་རྣམས་ཀྱི་ལག་པ་གཡས་པར་ཚེའི་མདའ་དར། གཡོན་པར་ཚེའི་བུམ་པ་ཐོགས་ནས། བདག་ཅག་ཡོན་མཆོད་འཁོར་དང་བཅས་པའི་བླ་ཚེ་ཡར་

༄༅། །བ། ཉམས་པ། འཐོར་བ་སོགས་དང་། འཁོར་འདས་སྣོད་བཅུད་ཀྱི་ཚེ་བཅུད་ཐམས་ཅད་མདའ་དར་གྱིས་བཀུག་ནས་བུམ་པར་བསྟིམ་པར་བསམས་ཞིང་
མདའ་དར་དང་ཚེ་བུམ་རང་གི་ལག་ཏུ་ཐོགས་ལ། ན་མོ་བུདྡྷ་ཡ། ན་མོ་དྷརྨཱ་ཡ། ན་མོ་སཾ་གྷཱ་ཡ། ཏདྱ་ཐཱ། ཨིཊྚེ། བཊྚེ། ནཊྚེ། ཀུན་ཊྚེ། ཊཀྐེ། ཋཀྐེ། ཋར་ཀྐེ། ཨུ་རུ་མ་
ཏི༑ རུ་རུ་མ་ཏི། རུ་རུ་ཧིལླི་། སཔྤ་ཛྷཱ། དུ་པ་དག། ན་མཿ སཔྤ། སམྨ། ས་མུཛྡྡྷ་ནི། སིཛྡྡྷཱནྟུ་མེ་མནྡྲ་པཱ་དཱཿ སཱ་ཧཱ། ཞེས་པས་སྒྲ་མི་སྙན་པའི་ཚེ་གཟུངས་དི་རི་རི་བཟླ་བར་
བསམས་ལ། རང་ཉིད་ཀྱིས་ཚེ་གཟུངས་ཅི་རིགས་པར་བཟླས་མཐར། ཚེའི་མདའ་དང་བུམ་པ་གཉིས་བསྒྲུབ་བྱ་རྣམས་ཀྱི་མགོ་བོར་གཡབ་ཅིང་ལག་ཏུ་གཏད་ནས་བསྒྲུབ་བྱ་དེས་ཀྱང་ཤེས་ན་ཚེ་གཟུངས་ཚར་བདུན་སོགས་བཟླར་
གཞུག མི་ཤེས་ན་རང་གིས་བརྗོད་ལ། དེ་ནས་དེ་རྣམས་ཀྱི་དགའ་མགུ་ཡི་རང་བའི་སེམས་ཀྱིས་ཕྱིར་འགྲོ་བ་ན། ཆོས་ཀྱི་སྦྱིན་པས་ཕྱིན་ཆད་ཀྱང་གནོད་པར་མི་བྱེད་པར་གདམས་པ་ནི། རང་ཉིད་ཤཱཀྱ་ཐུབ་པའི་ང་རྒྱལ་དང་ལྡན་

པས། ཆོས་རྣམས་ཐམས་ཅད་རྒྱུ་ལས་བྱུང་། །ཞེས་པ་ནས། འོན་ཀྱང་སྐྱོབ་པའི་སྲས་སུ་སྐྱེ། །ཞེས་དང་། བདག་ཅག་ཡོན་མཆོད་འཁོར་བཅས་ཀྱིས། །ཚེ་རབས་སྔོན་ནས་ད་
ལྟའི་བར། །བསད་དང་བཅིངས་དང་བརྡེག་པ་དང་། །ཕྲོགས་དང་བརྐུས་པ་ལ་སོགས་པའི། །ལན་ཆགས་ཤ་འཁོན་གཉེར་བ་རྣམས། །འདོད་ཡོན་རིན་ཆེན་ངར་གླུད་
དང་༑ །མཆོད་སྦྱིན་གཏོར་མས་ཚིམས་གྱུར་ནས། །ལན་ཆགས་ཤ་འཁོན་བྱང་བ་དང་། །བདག་ཅག་དཔོན་སློབ་འཁོར་བཅས་ཀྱི། །ཚེ་སྲོག་བརྐུས་འཕྲོགས་གཞོམ་པ་
རྣམས། །ད་ལྟ་ཉིད་དུ་ཚུར་བྱིན་ལ། །རང་རང་གནས་སུ་འགྲོ་བར་གྱིས། །འབྱུང་པོ་ས་འོག་རྒྱུ་བ་དང་། །གང་ཡང་ས་སྟེང་སོག་ས་ནས། སརྦ་བྷཱུ་ཏ་གཙྪ། ཞེས་བརྗོད་པས་ཕྱིར
སོང་བར་བསམས་ལ། གླུད་གཏོར་དང་བཅས་པ་ཕྱི་རོལ་གཙང་སར་དོར། བསོད་ནམས་འདི་ཡིས་ཐམས་ཅད་གཟིགས་པ་ཞེས་སོགས་དང་། སྨན་རྣམས་མཐུ་དང་ལྡན་པ་ཞེས་སོགས་ཀྱིས་བསྔོ་བ་

༄༅། །དང་། ཆེ་བའི་ཆེ་མཆོག་ལ་སོགས་བཀྲ་ཤིས་ཀྱིས་མཐའ་རྒྱན་པར་བྱའོ། །ཐུབ་དབང་གསང་བ་སྔགས་ཀྱིས་རྒྱ་ཆེ་བར། །བྱིན་རླབས་གཏོར་མས་གྲངས་མེད་ཡི་དྭགས་མགྲོན། །ཚིམ་པར་བསྟབས་པ་
འཆི་མེད་བདེ་སྟེར་འདི། །བགྱིས་པས་འགྲོ་ལ་ཕན་བདེ་འབྱུང་གྱུར་ཅིག །ཅེས་ཁ་འབར་མ་དཀར་མོ་ལ་བརྟེན་ནས་འཆི་བ་བསླུ་ཞིང་བར་གཅོད་བཟློག་པའི་ཐབས་འཆི་མེད་བདེ་སྟེར་ཞེས་བྱ་བ་འདི་ནི། སློབ་དཔོན་རིན་པོ་ཆེས་ལྷོ་བྲག་
གནམ་སྐས་ཅན་དུ་ཀླུ་བདུད་ནག་པོའི་ལྟོ་བར་སྦས་པ་གུ་རུ་ཆོས་ཀྱི་དབང་ཕྱུག་གི་ཟབ་གཏེར་ནས་སྤྱན་དྲངས་པའི་དགོངས་དོན་དང་རིག་འཛིན་དབང་པོའི་སྡེས་མཛད་པ་རྣམས་ཕྱོགས་གཅིག་ཏུ་བསྡེབས་པ་ཁ་འགེངས་ཅུང་ཟད་བགྱིས་ཏེ་ཉམས་
སུ་བླང་བདེ་བར་བརྗེ་ཚུལ་ཁྲིམས་རིན་ཆེན་གྱིས་བྲིས་པ་འགྲོ་ཀུན་འཆི་བདག་བདུད་ལས་རྣམ་པར་རྒྱལ་བར་གྱུར་ཅིག། ༄༅། །འཆི་བ་བསླུ་བའི་གདམས་པ་ཆེས་ཟབ་རིང་འཚོའི་དཔལ་སྟེར་བཞུགས།།   ༄༅།   །
འཁོར་ལོའི་མགོན་པོ་བླ་མ་དང་། །ཉི་མའི་གཉེན་ལ་ཕྱག་བགྱིས་ནས། །འཆི་བསླུའི་གདམས་པ་ཆེས་ཟབ་པ། །ཉམས་སུ་བླང་བདེ་འདིར་སྤེལ་ལོ། །ཁྲོ་ཕུ་ལོ་ཙཱ་བའི་ལུགས་ཀྱི་

འཆི་བ་བསླུ་བའི་གཏོར་མ་བཏང་བའི་ཚུལ་ནི་འོག་ཏུ་དགོས་པའི་དཀར་གཏོར་ཉེར་བསྡོགས་བྱས། སྐྱབས་འགྲོ་སེམས་བསྐྱེད་དང་། བདག་ཡི་དམ་གང་རུང་དུ་བསྒོམ་གསུངས་ཀྱང་། སྒྲུབ་ཐབས་བརྒྱ་རྩའི་དབུ་ནས་འབྱུང་བའི་ཐུབ་པ་རྡོ་
རྗེ་གདན་པ་གཙོ་འཁོར་གྱི་བསྒོམ་བཟླས་བྱས་མཐར། འཁོར་གཉིས་དང་གདན་འོད་ཟེར་གྱི་རྣམ་པར་གྱུར་ནས་རང་ལ་ཐིམ་པའི་བར་ཉམས་སུ་བླང་ན་ལེགས། དེ་ནས་མདུན་དུ་དཀར་གཏོར་ལོ་གྲངས་ལྟ་བུ་མང་དུ་བཤམས་པ་དེ་ཆུས་བྲན་
ལ༑ ཨོཾ་ཨཱཿ ཧཱུྃ་ལན་མང་དུ་བརྗོད་པས་གཏོར་མ་དེ་རྣམས། གང་འཆི་བ་བསླུ་བའི་མི་དེ་འདྲ་བ་གྲངས་མང་པོར་བྱིན་གྱིས་བརླབས་ཏེ། ཧཱུྃ་མཛད་ཀྱི་ཕྱག་རྒྱ་དང་ངག་ཏུ། རྗེ་བཙུན་རྩ་བ་དང་བརྒྱུད་པར་བཅས་པའི་
དཔལ་ལྡན་བླ་མ་དམ་པ་རྣམས་ཀྱི་བཀའ་བདེན་པ་དང༌། སངས་རྒྱས་ཀྱིཆོས་ཀྱི༴ དགེ་འདུན་གྱི༴   གསང་སྔགས་དང་རིག་སྔགས་ཀྱི་རྒྱལ་པོ་ཁྲོ་བོ་ཁྲོ་མོ་རྣམས་
ཀྱི༴ ཆོས་ཅན་རྒྱུ་འབྲས་བསླུ་བ་མེད་པའི་བདེན་པ་དང་། ཆོས་ཉིད་འགྱུར་བ་མེད་པའི་བདེན་པ་དང་། བདེན་པ་ཆེན་པོའི་བྱིན་གྱི་བརླབས་ཀྱིས། སྦྱིན་པའི་བདག་པོ་ཆེ་གེ་མོའི་

༄༅། །ལུས་ངག་ཡིད་གསུམ་ལ་གནོད་ཅིང་འཚེ་བར་བྱེད་པའི་གདོན་བགེགས་ནད་བདག་ཡམས་བདག་འཆི་བདག་ཕོ་མོ་གང་ཡིན་པ་དེ་དག་ཐམས་ཅད་འཆི་
བསླུའི་སྲོག་གླུད་ལེན་པའི་ཕྱིར་སྐད་ཅིག་ཐང་ཅིག་ཡུད་ཙམ་ལ་འདིར་མཆིས་པར་གྱུར་ཅིག ཊ་ཀི་ཧཱུྃ་ཛཿ ཞེས་ལན་གསུམ་གྱིས་བཀུག་ལ། ཐལ་མོ་སྦྱར་ཏེ། དེ་བཞིན་གཤེགས་པ་རིན་
ཆེན་མང་ལ་ཕྱག་འཚལ་ལོ། །ཞེས་བརྗོད་པས། གནོད་བྱེད་ཀྱི་གདོན་དེས་གཙོ་བྱས་པའི་མགྲོན་རིགས་རྣམས་ལ་བསྔོས་པས་སོ་སོར་ཐོབ་ཅིང་བཀྲེས་རྔབ་ཐམས་ཅད་སངས་པར་
བསམ༑ དེ་བཞིན་གཤེགས་པ་སྐུ་འབྱམས་ཀླས་ལ་ཕྱག་འཚལ་ལོ། །ཞེས་བརྗོད་པས། དེ་རྣམས་ན་ཚ་སྡུག་བསྔལ་ཐམས་ཅད་དང་བྲལ་བར་གྱུར་པར་བསམ། དེ་བཞིན་གཤེགས་
པ་འཇིགས་པ་ཐམས་ཅད་དང་བྲལ་བ་ལ་ཕྱག་འཚལ་ལོ། །ཞེས་བརྗོད་པས། དེ་རྣམས་བསྔོས་པ་སོ་སོར་ཐོབ་པ་ལ་གཞན་གྱི་གནོད་འཚེའི་འཇིག་པ་ཐམས་ཅད་དང་བྲལ་བར་གྱུར་

པར་བསམ་ལ། ན་མཿ སརྦ་ཏ་ཐཱ་ག་ཏ་ཨ་ཝ་ལོ་ཀི་ཏེ་ཨོཾ་སམྦྷ་ར་སམྦྷ་ར་ཧཱུྃ། ཞེས་ཁ་འབར་མའི་སྔགས་བདུན་གྱིས། རང་གི་མདུན་དུ་གནོད་བྱེད་དེ་གཅན་གཟན་ལ་སོགས་པའི་རྣམ་པ་
ཅན་དུ་ཁ་གདངས་པ་མང་དུ་ཡོད་པར་བསམས་ལ། སྔར་བྱིན་གྱིས་བརླབས་པའི་འཆི་བསླུའི་མི་དེ་འདྲ་བ་བསྐྱེད་པ་དེ་རྣམས་ཁར་མགོ་མཇུག་བཟློག་སྟེ། དབང་མེད་དུ་བཅིངས་
པར་བསམས་ཞིང་མདུན་གྱི་གཏོར་སྣོད་དུ་དོར། སླར་ཡང་དེ་བཞིན་གཤེགས་པ་བཞིའི་མཚན་དང་སྔགས་ལན་བདུན་རེ་ལ་དེ་འདྲ་བ་རེ་རེ་བྱ། དེ་ལྟར་ལོ་གྲངས་ལྟ་བུ་མང་ཉུང་ཇི་ལྟར་རིགས་པར་བྱས་རྗེས་སུ། ལན་
ཆགས་ཐམས་ཅད་བྲལ་བར་གྱུར་ཅིག །བུ་ལོན་ཐམས་ཅད་ཁྱེར་བར་གྱུར་ཅིག །ཤ་འཁོན་ཐམས་ཅད་བྱང་བར་གྱུར་ཅིག །ཅེས་བརྗོད་དོ། །དེ་ནས་རང་ཉིད་ཐུབ་པའི་ང་རྒྱལ་དང་ལྡན་
པས། ཉོན་ཅིག་མཆོད་སྦྱིན་བསྟབས་པའི་མགྲོན། །དེང་གི་སྦྱིན་བདག་ཆེ་གེ་མོའི། །ལུས་ལ་རྣམ་པར་འཚེ་བྱེད་པའི། །ནད་བདག་ཡམས་བདག་ཕོ་མོ་དང་། །འཆི་བདག་

༄༅། །བདུད་རིགས་འཁོར་བཅས་རྣམས། །གླུད་འདི་བཞེས་ལ་ཚེ་སྲོག་བྱིན། །བཟུང་བ་ཐོང་ལ་བཅིངས་པ་ཁྲོལ། །མ་འཚེ་བར་ནི་གཞན་དུ་དེངས། །རྒྱན་
གྱིས་བརྒྱན་པར་བྱས་ཀྱང་ཆོས་སྤྱོད་ཅིག །དུལ་ཞིང་ཡང་དག་སྡོམ་ལ་སོགས་ནས། གདོན་རྣམས་རང་རང་གནས་སུ་དེངས། །ཞེས་དང་། སརྦ་བྷཱུ་ཏེ་གཙྪ། སརྦ་པྲེ་ཏུ་
གཙྪ། ན་མཿ ས་མནྟ་ཀ་ཡ་ཝཱཀྩིཏྟ་སོགས་ཁྲོ་བོའི་སྔགས་བརྗོད་ཅིང་གདོན་རྣམས་རང་གནས་སུ་སོང་བར་བསམས་ལ། གཏོར་མ་དེ་རྣམས་ནད་པའི་ལོ་བདུད་ཡོད་པའི་ཕྱོགས་སུ་བཏང་སྟེ། རང་གི་དཔྲལ་བར་ཨོཾ་
སོགས་ཀྱིས་གནས་གསུམ་བསྲུངས་ལ། བསོད་ནམས་འདི་ཡིས་ཐམས་ཅད་གཟིགས་པ་སོགས་དང་། སེམས་ཅན་ནད་པ་སོགས་དང་། སྨན་རྣམས་མཐུ་དང་སོགས་སྨོན་ལམ་དང་བཀྲ་ཤིས་གང་ཤེས་
ཀྱིས་མཐའ་བརྒྱན་པར་བྱའོ། །འདི་སྡིག་ཆེ་བས་གཞན་ལ་མ་སྤེལ་ཞེས་ཆོས་རྗེ་ལོ་ཙཱ་བ་བྱམས་པའི་དཔལ་གྱིས་གསུངས་སོ། །ལོ་ཆེན་ཞལ་ལུང་རྒྱ་མཚོའི་བཅུད། །རིང་འཚོ་ཚེ་དཔལ་བསྐྱེད་པ་འདི། །རྣམ་གསལ་བགྱིས་པའི་འགྲོ་བ་

ཀུན༑ །འཆི་བདག་དགྲ་ལས་རྒྱལ་གྱུར་ཅིག །ཅེས་ཁྲོ་ཕུ་ལོ་ཙཱའི་མན་ངག་ལས་འབྱུང་བའི་འཆི་བསླུའི་གདམས་པ་རིང་འཚོའི་དཔལ་སྟེར་ཞེས་བྱ་བ་འདི་ནི། འཆི་བསླུའི་ཆོ་ག་རྒྱས་པ་མང་དུ་མི་ནུས་པ་རྣམས་ལ་ཕན་པའི་ཕྱིར། ཉམས་སུ་
བླང་བདེ་བའི་ཁ་འགེངས་ཅུང་ཟད་དང་བཅས་ཏེ། བནྡེ་ཚུལ་ཁྲིམས་རིན་ཆེན་དུ་འབོད་པས་འཕྲལ་དུ་བྲིས་པ་སརྦ་མངྒ་ལཾ།། །། ༈ བལ་ཡུལ་ནས་རྒྱལ་ཡོངས་ས་ཆེན་ཞེས་པ་ལས་གུ་རུས་སྤྲེལ།། །།

༄༅། །རྗེ་བཙུན་སྒྲོལ་མ་དཀར་མོ་ལ་བརྟེན་པའི་འཆི་བསླུའི་ཆོ་ག་རིང་འཚོའི་དཔལ་སྟེར་ཞེས་བྱ་བ་བཞུགས་སོ།།

༄༅། །ཨོཾ་ཨ་མཱ་རི་ཎི་ཛཱི་བནྟུ། ཡིད་འོང་ཟླ་ཞུན་ཐིག་ལེ་ནི། །འཆི་མེད་བདུད་རྩི་འཛག་པ་ཡིས། །དུས་མུན་བསྙིལ་
ནས་རྟག་བརྟན་གྱི། །ལང་ཚོ་རྒྱས་མཛད་ལྷ་དེས་སྐྱོངས། དེའང་ཇི་སྐད་དུ། སློབ་དཔོན་ངག་གི་དབང་ཕྱུག་གྲགས་
པས༑ འཁོར་བར་སྲོག་ལས་གཅེས་པ་ནི། །ཅི་ཡང་ཡོད་པ་མ་ཡིན་ཏེ། །དེ་བས་མྱུར་དུ་ཐབས་མང་པོས། །འཆི་བ་སླུ་བ་ཀུན་ཏུ་

༄༅། །སྤྱད། །ཅེས་གསུངས་པ་ལྟར་མཐོ་རིས་ཡོན་ཏན་བདུན་གྱི་གཙོ་བོ་ཚེ་རིང་བ་ཉིད་ཡིན་ལ། དེ་ལ་བརྟེན་ནས་
གནས་སྐབས་དང་མཐར་ཐུག་གི་དོན་ཐམས་ཅད་བདེ་བླག་ཏུ་འགྲུབ་པས་ན། རིང་འཚོའི་ཐབས་ལ་འབད་པ་གལ་ཆེ། དེ་ལ་ཐོག་
མར༑ ཕྱི་རོལ་མཚན་མ་ལ་བརྟེན་ནས་འཚོ་འཆི་བརྟག་པ་དང་། ནང་རླུང་གི་འགྲོ་འོང་ལ་བརྟེན་ནས་འཚོ་འཆི་བརྟག་པ་གཉིས་

ཀྱིས་ངེས་པ་དང་མ་ངེས་པ་བརྟག་པའི་ཕྱི་མ་བཟློག་པར་ནུས་ཏེ། སློབ་དཔོན་གྱིས། སྣུམ་དང་སྙིང་པོ་ཟད་སོགས་ལས། །མར་མེ་ལ་སོགས་འཇིག་ཕྱོགས་པའང་། །སླར་
ཡང་སྣུམ་སོགས་རབ་ཐོབ་པས། །བསྐལ་པའི་བར་དུ་གནས་པ་ཡིན། །ཇི་ལྟར་དེ་བཞིན་ལུས་འདི་ཡང་། །རྒས་སོགས་ཀྱིས་ནི་འཆི་བཞིན་པར། །གྲུབ་པའི་མན་ངག་
ལེགས་རྙེད་ན། །བསྐལ་པའི་མཐར་ཡང་ཅིས་མི་གནས། །དཔེར་ན་ཁང་པ་རྙིང་པ་དག །བཅོས་པ་ཡིས་ནི་ཡུན་རིང་གནས། །དེ་བཞིན་རྙིང་པའི་ལུས་དག་ཀྱང་།
བཅོས་པས་གནས་པར་ཅིས་མི་འགྱུར། །ཞེས་གསུངས་པ་ལྟར། ཚེ་སྲིང་བའི་ཐབས་ལ་མཁས་ཤིང་རྩོལ་བ་དང་ལྡན་ན་རིང་དུ་འཚོ་བ་ལ་དཀའ་བ་ཡོད་པ་མ་ཡིན་ནོ། །
ཐབས་དེ་ལའང་སློབ་དཔོན་གྱིས། ནོར་བུ་སྔགས་སྨན་ཕྱི་ཡིན་ཏེ། །རྣལ་འབྱོར་ནུས་པ་ནང་ཡིན་ནོ། །འབད་པས་འཆི་བ་བསླུ་བ་ནི། །དད་པ་ཉིད་ཀྱིས་བྱ་བར་ནུས། །ཞེས་

༄༅༎ པ་ལྟར་ལས་འདིར་སྨན་གྱི་ནུས་པ་སོགས་ལས་ཁྱད་པར་དུ་འཕགས་པའི་ཐབས་ཚེ་ཟད་པ་ལ་ཚེ་ཆོག འཆི་སླུ། རླུང་གི་སྦྱོར་བ་སོགས་དང་། ལས་
ཟད་པ་ལ་སྲོག་བསླུ། ཉེའུ་འདོན་པ་དཀའ་ཐུབ་ལ་སོགས་པ་དང་། བསོད་ནམས་ཟད་པ་མཆོད་པ་དང་། སྦྱིན་གཏོང་ལ་སོགས་པས་གསོ་ཞིང་། དད་པ། བརྩོན་
འགྲུས། བསྐྱེད་རྫོགས་ཀྱི་ཉམས་ལེན་ནི་ཐམས་ཅད་དུ་གལ་ཆེ་བ་ལས། འདིར་དེ་དག་དང་ལྡན་པས་འཆི་བ་སླུ་བའི་ཆོ་ག་ལ། སྦྱོར་དངོས་རྗེས་གསུམ་ལས། དང་པོ་དཀྱིལ་འཁོར་ལ་
དགོས་པའི་ཡོ་བྱད་བ་རི་ལུགས་སོགས་སྒྲོལ་དཀར་གང་ལ་བརྟེན་པ་བཞིན་དང་། འཆི་སླུའི་ཡོ་བྱད་ནི་དཀྱིལ་འཁོར་གྱི་ཤར་དུ་སློབ་དཔོན་གྱི་མདུན་དུ་རྡོར་དྲིལ། བུམ་པ་གཉིས། ལྷོར་ཚེམདོ། ནུབ་ཏུ་དར་དམར་ལ་སྒྲོལ་གཟུངས་སྒྲོལ་
དཀར་སྙིང་པོ། གཤིན་རྗེ་གཤེད་དང་བདུད་རྩི་འཁྱིལ་པའི་སྔགས་རིང་བྲིས་པ། བྱང་དུ་སྒྲོལ་བསྟོད་དང་གཟུངས། ཕྱོགས་དེར་ཀུ་ཤའི་གདན་ལ་བསྒྲུབ་བྱའི་གླུད་གོས་བལྟབས་པ་ཚོན་སྐུད་ཀྱིས་རྡོ་རྗེ་རྒྱ་གྲམ་དུ་བཅིངས་པ། དཀྱིལ་འཁོར་

གྱི་ཕྱོགས་བཞིར་རྒྱལ་ཆེན་བཞིའི་གཏོར་མ་བཞི་ལ་རང་རང་གི་ཁ་དོག་དང་མཐུན་པའི་དར་གྱི་ཅོད་པན་དང་བཅས་པ་དཀྱིལ་འཁོར་གྱི་དབུས་སུ་ཞལ་ཕྱོགས་པར་བཤམས། ཤར་དུ་སྣོད་གས་ཆག་མེད་པར་འབྲང་རྒྱས་ལྷ་བཤོས་སམ་ནོར་བུ་
འབར་བའི་དབྱིབས་ཟླུམ་པོ་རྩེ་ཅུང་རྣོ་བ་ཕྱེད་བཀས་སུ་སྦྱར་བ་ཕྱེད་མར་གྱིས་དཀར་པོ་བྱུགས་པ་ལ། མར་གྱི་ལྷ་བཤོས་ལྔ་བཙུགས་པ། ཕྱེད་ནག་པོར་བྱས་པ་ལ་དཔལ་འབར་ལྔ་བཙུགས་པ་དཀར་པོའི་ངོས་དཀྱིལ་འཁོར་ལ་བསྟན་ཏེ་
བཞག སློབ་དཔོན་གྱིས་བུམ་པའི་ཆུ་ལ་ལས་སྔགས་ཨ་མྲྀ་ཏ་བརྒྱ་རྩ་བརྒྱད་བཟླས་པའི་ཆུས་བསྒྲུབ་བྱ་ལ་ཁྲུས་བྱས་པའི་ཕྱེད་ནི་ཁམ་ཕོར་གསར་པའི་ནང་དུ་བླུགས་ནས་འོ་མ་དང་དུག་ཅུང་ཟད་བསྲེས་པ་དཀྱིལ་འཁོར་གྱི་ཤར་ཕྱོགས་སུ་
བཞག ཕྱེད་ཀྱིས་སཱཙྪའམ་མཆོད་རྟེན་རྙིང་པའི་ས་དང་རོ་ཐལ། རྫ་མ་བསྲེགས་ཐལ། དུར་ཁྲོད་ཀྱི་ས། ཚིག་མའི་ཕྱེ་མ་རྣམས་ས་ནག་དང་བསྲེས་པ་སྦྲུས་ཏེ། འཆི་བདག་གི་གཟུགས་ཁྲུ་གང་པ་མདོག་ནག་པོམ་ཧེའི་མགོ་ཅན་རབ་ཏུ་
ཁྲོས་ཤིང་། གཡས་རལ་གྲིའམ་ཐོད་དབྱུག གཡོན་ཞགས་པ་ནག་པོ་ཐོགས་པའི་གཟུགས་བྱས་པ། སླ་ངའི་ནང་དུ་ཅུང་ཟད་ཁ་སྦུབ་པའི་ཚུལ་དུ་ཡོད་པར་བྱས་ཏེ། དཀྱིལ་འཁོར་གྱི་ལྷོར་རེ་ནག་གི་གདན་ལ་དར་རས་ནག་པོས་བཀབ་ཏེ་ཁ་

༄༅། །ལྷོར་བལྟས་སུ་བཞག དཀྱིལ་འཁོར་དང་དེའི་བར་དུ་རྙེད་ན་མེ་ཏོག་ནག་པོ། དུག་སྣ། ནས་སྲན་སོགས་འབྲུ་ནག ཤ་མར། མར་ཐུད། བུ་རམ། ཚྭ་ལ་སོགས་པ་བསྲེས་པ་ཟས་སྣ། གསེར་དངུལ་
སོགས་རིན་པོ་ཆེ། དར་རས་ནོར་སྣ་གང་འཛོམས། དེ་དག་འཇལ་བྱེད་ཀྱི་བྲེ། བསྒྲུབ་བྱའི་ལོ་གྲངས་རི་མོ་བཏབ་པའི་ཞོ་ཆསྲང་སོགས་རྫོང་ཆས་རྣམས་བཤམ། གཞན་ཡང་ཉཤ་སྐམ་པོའི་སྤོས། གྲི་སོ་མ། དུག་སྣ་ཕྱེ་མ་བཅས་ཉེར་
བསྡོགས་བྱའོ། །གཉིས་པ་དངོས་གཞི་ལ་གསུམ། དཀྱིལ་འཁོར་གྱི་བྱ་བ། གཤིན་རྗེ་ལ་བྱ་བ། བསྒྲུབ་བྱའི་བྱ་བའོ། །དང་པོ་ནི། རང་ཉིད་སྒྲུབ་གྲོགས་བཅས་པ་གདན་ལ་འཁོད་དེ། སེམས་ཅན་ཐམས་ཅད་འཆི་བདག་
གི་ཆད་པ་ལས་ཐར་བར་བྱས་ཏེ་སངས་རྒྱས་ཀྱི་ས་ལ་བཞག་སྙམ་པའི་སེམས་བསྐྱེད་ཀྱིས་ཟིན་པས། སྒྲོལ་དཀར་ཆོ་གའི་མཆོད་པ་བྱིན་རླབས་ནས་བརྩམས་ཏེ། བདག་མདུན་བུམ་གསུམ་རྒྱལ་ཆེན་
བཞི་མ་གཏོགས་པའི། གཏོར་འབུལ་དང་བཅས་པ་གྲུབ་པར་བྱའོ། །གཉིས་པ་ནི། སློབ་དཔོན་གྱིས་བྲེ་ལ། ཨོཾ་ཨཥྨ་ས་ཝས་ཙི་སྭཱ་ཧཱ། འགའ་ཞིག་ཏུ། ཨོཾ་ཨཥྨསརྦ་ས་ཙི་མུ་རྟི་ཐིབས་སྭཱ་ཧཱ། ཞེས་པའང་

བྱུང་། མཆན། ཞེས་པ་དང་། སྲང་ལ། ༀ་ཐིབ་ཏ་མཐོང་བའི་རྒྱལ་པོ་ལ་སྭཱ་ཧཱ། གསེར་ཞོ་དང་སྲང་གཉིས་ཀ་ལ། ཨོཾ་མ་ཏི་པྲ་མོ་དྷ་ན་ཐིབས་སྭཱ་ཧཱ། ཞེས་པ་རྣམས་ལྷ་འདྲེ་མིག་སྒྱུར་གྱི་སྔགས་ཏེ་སྒྲ་
གཞན་གྱིས་མ་ཐོས་པར་སློབ་དཔོན་གྱི་ཉེར་གཅིག་རེ་ཤུབ་བུས་བཟླས་ཏེ། དེའི་ཚེ་གཤིན་རྗེའི་གཟུགས་ཀྱི་ཁེབས་བསལ་ལ་ཞལ་དཀྱིལ་ལ་བསྐོར་ཏེ་བཞག དེ་ནས་ཡོ་བྱད་ཐམས་ཅད་ཆུ་གཙང་གིས་སྦྱངས་ལ། ཆོས་ཉིད་རྣམ་དག་གི་ཕྱག་
རྒྱ་དང་། ཨོཾ་སྭ་བྷཱ་ཝ་ཤུདྡྷཿ སརྦ་དྷརྨཿ སྭ་བྷཱ་ཝ་ཤུདྡྷོ྅ཧཾ། ཞེས་པས་རྫས་ཀྱི་སྐྱོན་རྣམས་སྦྱང་། ནམ་མཁའ་མཛོད་ཀྱི་ཕྱག་རྒྱ་དང་། ཨོཾ་ན་མཿ སརྦ་ཏ་ཐཱ་ག་ཏེ་བྷྱོ་བི་ཤྭ་མུ་ཁེ་བྷྱཿ སརྦ་ཐཱ་ཁཾ་ཨུངྒ་
ཏེ་སྤ་ར་ཎ་ཨི་མཾ་ག་གན་ཁཾ་སྭཱཧཱས་རྒྱས་པར་སྤེལ། བདུད་རྩི་འཁྱིལ་བའི་ཕྱག་རྒྱ་དང་། ཨོཾ་བཛྲ་ཨ་མྲྀ་ཏ་ཀུཎྜ་ལཱི་ཧ་ན་ཧ་ན་ཧཱུྃ་ཕཊ་ཀྱིས་བདུད་རྩིར་བསྒྱུར། རྒྱ་ཆེན་ཤུགས་ལྡན་འོད་ཀྱི་ཕྱག་རྒྱ་དང་། ན་མཿ
སརྦ་ཏ་ཐཱ་ག་ཏ་ཨ་ཝ་ལོ་ཀི་ཏེ། ཨོཾ་སམྦྷ་སམྦྷ་ཧཱུྃ་གིས་རང་རང་གང་འདོད་པ་ཐོབ་པར་བྱས། ཡེ་ཤེས་སྐར་མདའི་ཕྱག་རྒྱ་དང་། ཨོཾ་ཛྙཱ་ན་ཨ་ཝ་ལོ་ཀི་ཏེ་ན་མཿ ས་མནྟ་སྥར་ཎ་རསྨི་སམྦྷ་ཝ་ས་མ་

༄༅། །ཡ་མཧཱ་མ་ཎི་དུ་རུ་དུ་རུ་ཧྲི་ད་ཡ་སྭཱ་ཧཱས་རང་དབང་དུ་ཐོབ་པར་བྱས། དབང་བསྒྱུར་འཁོར་ལོའི་ཕྱག་རྒྱ། ན་མཿ ས་མནྟ་བུདྡྷཱ་ནཱཾ་གྲ་ཧེ་ཤཱ་རི་པྲ་བྷཉྫ་ཏི་མཧཱ་ས་མ་ཡ་སྭཱ་ཧཱ།
མགྲོན་རྣམས་མཉེས་པའི་མཐུ་དང་ལྡན་པར་བསམ། སྔགས་དེ་རྣམས་ལན་གསུམ་བརྗོད་དེ། དེ་ནས་འཆི་བདག་གི་གཟུགས་ལ་དམིགས་ཏེ། ཨོཾ་བཛྲ་ཨ་མྲྀ་ཏ་སོགས་ཀྱིས་བསང་། སྭ་བྷཱ་ཝས་སྦྱང་། སྟོང་པའི་ངང་
ལས་ལས་ཀྱི་གཤིན་རྗེ་མདོག་ནག་པོ་མ་ཧེའི་གདོང་པ་ཅན། གཡས་ཐོད་དབྱུག་རལ་གྲི་བྱས་ཀྱང་ཆོག། གཡོན་ཞགས་པ་ནག་པོ་ཐོགས་པ། འཁོར་བདུད་རིགས་བཞིའི་ཚོགས་
བསམ་གྱིས་མི་ཁྱབ་པས་བསྐོར་བ་བཅས་པར་གྱུར་ཅེས་དང་། སྤྲོ་ན། འདི་ནས་ལྷོ་ཡི་ཕྱོགས་རོལ་ནས། །དཔག་ཚད་བརྒྱད་ཁྲིའི་ཕ་རོལ་ནས། །ཐོད་པ་ལྕགས་ཀྱི་གྲོང་ཁྱེར་
ན༑ །ཡི་དྭགས་ཀུན་གྱི་སྡེ་དཔོན་པོ། །མ་མོ་ཀུན་གྱི་ཚོགས་རྗེ་བོ། །གསོན་གཤིན་ཀུན་གྱི་ཟམ་ཁ་བ། །གསོན་པོ་སྐོས་ལ་འདེབས་པ་པོ། །ཤི་བ་རྣམས་ཀྱི་གཤེད་བུ་ཆེ། །

དགེ་བ་ཅན་གྱི་སྟངས་འཛིན་པ། །སྡིག་པ་ཅན་གྱི་ཆད་པ་མཁན། །ལེགས་ཉེས་ཆོས་བཞིན་སྤྱོད་པ་པོ། །ཆོས་རྒྱལ་གཤིན་རྗེ་ཞེས་བྱ་བ། །མངོན་ཤེས་རྫུ་འཕྲུལ་མཐུ་རླབས་
ཅན༑ །འཁོར་བཅས་འདིར་ནི་གཤེགས་སུ་གསོལ། །ཞེས་སྤྱན་འདྲེན་གདངས་དབྱངས་རོལ་མོ་དང་བཅས་པའམ་མེད་ཀྱང་རུང་སྟེ་སྤྱན་དྲངས་ནས། འཁོར་བདུད་རིགས་བཞིས་བསྐོར་བ་དང་བཅས་པ་ལ་ཐིམ་པར་
བསམ་ཞིང་ཧཱུྃ་མཛད་ཀྱི་ཕྱག་རྒྱ་བཅས་ཏེ། རྗེ་བཙུན་རྩ་བ་དང་བརྒྱུད་པར་བཅས་པའི་དཔལ་ལྡན་བླ་མ་དམ་པ་རྣམས་ཀྱི་བཀའ་བདེན་པ་དང་། སངས་རྒྱས་ཀྱི༴ ཆོས་ཀྱི༴ དགེ་འདུན་གྱི། ཡི་དམ་རྒྱུད་སྡེ་བཞིའི་དཀྱིལ་འཁོར་གྱི་ལྷ་ས
ཚོགས་རྣམས་ཀྱིདཔལ་མགོན་དམ་པ་ཆོས་སྐྱོང་བའི་སྲུང་མ་རྣམས་ཀྱི་བཀའ་བདེན་པ་དང་། བདེན་པ་ཆེན་པོའི་བྱིན་རླབས་ཀྱིས་འཆི་བདག་ཆེན་པོ་འཁོར་དང་བཅས་པ་ཆེ་གེ་མོའི་འཆི་བསླུ་སྲོག་གླུད་ལེན་པ་ལ་སྐད་ཅིག་ཐང་ཅིག་ཡུད་
ཙམ་ལ་འདིར་མཆིས་པར་གྱུར་ཅིག ཊཱ་ཀི་ཧཱུྃ་ཛཿ ཞེས་པས་དགུག་གཞུག་ལན་གསུམ་བྱས་ཏེ་བསྟིམ། དེ་ནས་སློབ་དཔོན་གྱིས་དཀྱིལ་འཁོར་གྱི་གཙོ་མོའི་ཕྱག་མཆོག་སྦྱིན་གྱི་ནང་དུ་བསྒྲུབ་བྱ་བསམས་ལ། དེ་ལ་འཆི་མེད་ཚེའི་དངོས་

༄༅། །གྲུབ་སྩོལ་བར་བསམ། ཁྱད་པར་དེ་ཉིད་ཀྱི་ཐུགསཀ་ནས་མཁྱེན་བརྩེ་ནུས་གསུམ་གྱི་ཡོན་ཏན་ཐམས་ཅད་འོད་ཟེར་གྱི་རྣམ་པ་ཅན་དུ་གྱུར་པས། བསྒྲུབ་བྱའི་བླ་ཚེ་དང་བསོད་ནམས་བདུད་དང་གཤིན་རྗེ་མཐུ་ཆེན་
གྱིས་བཅིངས་ཤིང་དབང་དུ་བྱས་པ་ཐམས་ཅད་ཚུར་བསྡུས་ནས་བསྒྲུབ་བྱ་ལ་ཐིམ་པས་ཚེ་སྲོག་ཉམས་པ་ཐམས་ཅད་སོར་ཆུད་ནས་འཆི་མེད་ཚེའི་དངོས་གྲུབ་ཐོབ་པར་བསམ་ཞིང་སྙིང་པོ་ཡི་གེ་བཅུ་པ་ཚེ་ཤམ་ཅན་བཟླ། དེའི་ཚེ་སྒྲུབ་གྲོགས་
གཅིག་གིས་ལྷོ་ནས་སྒྲོལ་མའི་གཟུངས་དང་ཏཱ་རེ་ཚེ་ཤམ་ཅན། ཚེ་མདོ་རྣམས་འདོན། གཅིག་གིས་བྱང་ནས་སྒྲོལ་བསྟོད་དང་། གཟུངས་སྙིང་པོ་རྣམས་འདོན། གླུད་གོས་ལ་ཉཤའི་དུད་པས་བདུག སྒྲུབ་གྲོགས་གཞན་རྣམས་ཀྱིས་ཀྱང་
གཟུངས་དང་སྙིང་པོ་ཚེ་ཤམ་ཅན་འདོན་ཞིང་། ཚར་རེ་སོང་བའི་རྗེས་ལ། ནས་གྲོ། ཤ་མར་ཐུད། གསེར་དངུལ་སོགས་བྲེ་གྲངས། ཁལ་གྲངས། ཞོ་གྲངས། སྲང་གྲངས་རྣམས་རེ་རེ་ནས་བགྲངས་པའི་བརྒྱ་སྟོང་སོགས་བགྲང་
དགོས། དེ་ཙམ་མི་འགྲུབ་པས་སྔ་མ་བརྒྱ་རྩའམ། ལོ་གྲངས་སོགས་སྒྲ་ཇི་བཞིན་པ་དང་། དེ་ནས་གཅིག བཅུ། བརྒྱ། སྟོང་། ཁྲི། འབུམ། ས་ཡ། བྱེ་བ། དུང་ཕྱུར་མང་པོ་བྱས་ཏེ་རྫོངས་འདེབས། རང་གི་ཐུགས་ཀའི་

ས་བོན་ལས་འོད་ཟེར་འཕྲོས། དཀྱིལ་འཁོར་གྱི་ལྷ་རྣམས་ཀྱི་ཐུགས་རྒྱུད་བསྐུལ་ཞིང་། བྱང་གི་སྒྲོལ་བསྟོད་སོགས་འདོན་མཁན་གྱིས་ཚར་རེ་ཐོན་པ་དང་། གླུད་གོས་ཚོན་སྐུད་དང་བཅས་པ་ལ་ཉཤའི་དུད་པས་བདུག་ཅིང་། འདི་ནས་ལྷོ་
ཡི་ཕྱོགས་རོལ་ན། །པོ་ཏཱ་ལ་ཡི་ཞིང་ཁམས་སུ། །ཚེ་སྦྱིན་ཡིད་བཞིན་འཁོར་ལོ་བཞུགས། །སུ་ཞིག་དེ་ཡི་མཚན་འཛིན་པ་། །དུས་མིན་འཆི་བ་ལས་གྲོལ་ནས། །རི་བོ་ཏཱ་ལར་སྐྱེ་བར་འགྱུར། །བདེན་པའི་བདེན་ཚིག་འདི་བརྗོད་པས། །
ནད་དང་སྡུག་བསྔལ་ཀུན་བྲལ་ནས། །ཚེ་སྦྱིན་ལྷ་མོའི་སྐུ་ཐོབ་ཤོག །ཅེས་བརྗོད་དེ་སྒྲོལ་བསྟོད་སོགས་ཀྱི་གྲངས་བརྒྱ་རྩ་གཅིག་གམ་མ་མཐའ་བསྒྲུབ་བྱའི་བགྲངས་རེ་བྱ་ཞིང་། འདིའི་སྐབས་སུ་སྒྲུབ་གཡོག་རྣམས་ཀྱིས་ཀྱང་གཟུངས་དང་
སྙིང་པོ་འདོན་པ་དང་། བྲེ་སྲང་གིས་འཇལ་བ་དང་། གྲངས་བརྗོད་པ་མ་གཏོགས་ཐ་མལ་གྱི་གཏམ་གཞན་སྨྲ་མི་རུང་། བྱ་བ་ཐམས་ཅད་དོན་མེད་དུ་འགྱུར་བའི་རྒྱུར་གསུངས་པས་རྩེད་མོ་དང་གད་མོ་སོགས་མི་བྱ། སེམས་ཀྱིས་ཆོས་
ཐམས་ཅད་སྒྱུ་མ་དང་རྨི་ལམ་ལྟ་བུར་རྟེན་འབྲེལ་གྱི་གཟུགས་བརྙན་ཡིན། ཇི་ལྟར་རྫོངས་བྱེད་པའི་རྫས་དེ་རྣམས་དངོས་པོ་བཟང་ཞིང་རྒྱ་ཆེ་བ་འཆི་བདག་འཁོར་བཅས་ལ་བྱིན་པས་ཚིམ་ཞིང་བསྒྲུབ་བྱའི་ཚེ་སྲོག་བསླུས་པར་བསམས་

༄༅། །ལ། རྫས་རྣམས་བྲེ་སྲང་དང་གསེར་ཞོ་ལ་འཇལ་ཞིང་འཆི་བདག་གི་རྫོངས་ཀྱི་ཕྱིར་དེའི་གཟུགས་ཀྱི་མདུན་དུ་དོར། མཐར་བྲེ་སྲང་སོགས་ཀྱང་བཅག་ལ་དོར། གཟུངས་ཀྱི་གྲངས་ཐེམས་པ་དང་། དཔོན་སློབ་
ཐམས་ཅད་ཀྱིས། བདག་གི་བསམ་པའི་སྟོབས་དང་ནི། །དེ་བཞིན་གཤེགས་པའི་སྦྱིན་སྟོབས་དང་། །ཆོས་ཀྱི་དབྱིངས་ཀྱི་སྟོབས་རྣམས་ཀྱིས། །གཤིན་རྗེའི་མགྲོན་ལ་གང་སྦྱིན་པ། །དོན་རྣམས་ཐམས་ཅད་བསམ་པ་ཀུན། །འཇིག་རྟེན་
ཁམས་འདིར་མ་ལུས་པ། །དེ་དག་ཐམས་ཅད་ཅི་རིགས་པ། །ཐོགས་པ་མེད་པར་འབྱུང་གྱུར་ཅིག །ཅེས་བརྗོད་ལ། འཆི་བདག་གི་གཟུགས་ལ་མེ་ཏོག་གཏོར། དེ་ནས་རྒྱལ་ཆེན་བཞིའི་གཏོར་མ་བསང་སྦྱང་བྱིན་བརླབ་འདས་གཏོར་སྶ
བཞིན་བྱས་ནས། རང་གི་སྙིང་ག་ནས་འོད་ཟེར་འཕྲོས་པས་རྒྱལ་པོ་ཆེན་པོ་བཞི་འཁོར་དང་བཅས་པ། ཨོཾ་ཨེ་ཧེ་ཧི་ཙ་ཏུར་མཧཱ་རཱ་ཛ་ས་པ་རི་ཝཱ་ར་བཛྲ་ས་མཱ་ཛཿ   ཞེས་པས་སྤྱན་དྲངས་ནས་དཀྱིལ་འཁོར་གྱི་ཕྱོགས་བཞིར་བཞུགས་པར་
བསམས་ལ། ཨོཾ་དྷྲྀཏརཱ། བི་རུ་ཊ་ཀ། བི་རུ་པཀྵ། བཻ་ཤྲ་མ་ཎ། མཚན་སྔགས་བཞི་ལ་ས་པ་རི་ཝཱ་ར་ན་མསརྦ་ཏཐཱ་ག་ཏ་སོགས་བཏགས་པ་ལན་གསུམ་གྱིས་ཕུལ། མཆོད་པས་མཆོད། རྒྱལ་པོ་ཆེན་པོ་དཔལ་ལྡན་པ་སོགས་ཀྱིས་

བསྟོད། རྒྱལ་པོ་ཆེན་པོ་འཁོར་དང་བཅས་ལ་སོགས་ནས་ཀུན་འགྲུབ་ཤོག་གིས་ཕྲིན་ལས་བཅོལ། དེ་ནས་སློབ་དཔོན་གྱིས་འབྲང་རྒྱས་ཕྱེད་མར་གཤགས་ཏེ། ནག་པོ་ངོས་ལ་མར་མེ་ལྔ་སྤར་བ་དང་བསྒྲུབ་བྱ་བཀྲུས་པའི་ཆུ་ཁམ་ཕོར་དང་
བཅས་པ་གཤིན་རྗེའི་གཟུགས་དེའི་མདུན་གྱི་སླ་ངའི་ནང་དུ་བཞག་སྟེ། འབྲང་རྒྱས་སྔར་བྱིན་གྱིས་བརླབས་ཟིན་པ་ཆུ་གཙང་གིས་སྦྱངས། ཨོཾ་སརྦ་བིགྷྣ་ན་མཿ སརྦ་ཏ་ཐཱ་ག་ཏེ་བྷྱོ་སོགས་ཀྱིས་གཤིན་རྗེ་འཁོར་དང་བཅས་པ་ལ་ལམ་བརྒྱགས་
ཀྱི་ཚུལ་དུ་བསྔོས། རང་རྗེ་བཙུན་མའི་ང་རྒྱལ་དང་ལྡན་པས་འདི་སྐད་བརྗོད་དེ། འདི་ནས་ལྷོ་ཡི་ཞེས་པ་ནས་མཐུ་རླབས་ཆེན་ཞེས་བྱ་བའི་བར་དང་། འཁོར་བཅས་འདིར་ནི་བདག་ལ་ཉོན། །ཆོས་ཀྱི་རྒྱལ་པོ་གཤིན་རྗེའི་ཚོགས། །འཆི་
བདག་འཁོར་དང་བཅས་རྣམས་ལ། །དེང་འདིར་ཆེ་གེ་མོ་ཞེས་པའི། །ཚེ་དང་སྲོག་གི་གླུད་འབུལ་གྱི། །འདོད་ཡོན་རིན་ཆེན་སྣ་ལྔ་དང་། །འབྲུ་དང་རིན་ཆེན་སྣ་ཚོགས་དང་། །ཞལ་ཟས་མེ་ཏོག་ལ་སོགས་མཆོད། །གླུད་འདི་ལོངས་ལ་
ཚེ་སྲོག་བྱིན། །བཟུང་བ་ཐོང་ལ་བཅིངས་པ་ཁྲོལ། །བཀའ་དང་དམ་ལས་མ་འདའ་ཞིག །ཁྱོད་ཀྱི་འཁོར་གྱི་ཡི་དྭགས་རྣམས། །བཟའ་བ་བཟང་པོ་འདི་འབུལ་གྱི། །འདི་ཟོ་འཁོར་གྱི་ཡི་དྭགས་རྣམས། །མ་འཚེ་བ་ནི་གཞན་དུ་

༄༅། །དེངས། །སྤྲོན། མཆོད་སྦྱིན་གཏོར་མ་འདི་བསྣམས་ལ་ཞེས་པ་ནས། ཀུན་འགྲུབ་མཛོད་ཅེས་པའི་བར་བརྗོད། དེ་ནས་རྒྱན་གྱིས་བརྒྱན་པར་བྱས་ཀྱང་། ནས། གདོན་རྣམས་རང་རང་གནས་སུ་དེངས།
ཞེས་བརྗོད། དེ་ནས་དཔོན་སློབ་ཐམས་ཅད་བཞེངས་ཏེ་སློབ་དཔོན་གྱིས་གཤིན་རྗེའི་སླ་ང་ལ་རྡོ་རྗེས་རེག་ཙམ་བྱས་ནས། གཤིན་རྗེ་ཁ་ཕྱིར་བསྟན་ལ་རྫོངས་རྣམས་ཀྱང་དེའི་མདུན་དུ་འོང་བར་བྱས་ནས་སྔར་བཞིན་བདེན་པ་བརྡར་ཏེ། བདེན་
པ་ཆེན་པོའི་བྱིན་གྱིས་བརླབས་ཀྱིས་སྦྱིན་པའི་བདག་པོའི་ལུས་ངག་ཡིད་གསུམ་ལ་གནོད་ཅིང་འཚེ་བར་བྱེད་པའི་འཆི་བདག་གཤིན་རྗེ་འཁོར་དང་བཅས་པ་ཐམས་ཅད་དཔག་ཚད་བྱེ་བའི་ཕ་རོལ་ཏུ་སོང་ཞིག ན་ས་མནྟ་ཀཱ་ཡ་ཝཱཀྩིཏྟ་སོགས་
ཁྲོ་བོའི་སྔགས་མང་དུ་བརྗོད་ཅིང་རོལ་མོ་དང་བཅས་པས་འཆི་བདག་གི་གཟུགས་དང་ལྷན་ཅིག་ཏུ་རྫོངས་ཆས་དང་གཏོར་མ་ཁྲུས་ཆུ་སོགས་ལྷོ་ཕྱོགས་ཀྱི་གྲོང་ཟད་པར་སྐྱེལ་ལ་ཁ་ལྷོར་བསྟན་ཏེ་རྫོངས་ཆས་རྣམས་ཀྱང་དེའི་མདུན་དུ་
བཞག སྐྱེལ་མཁན་རྣམས་ནང་དུ་ལོག་དུས་ཕྱི་མིག་མི་བལྟ་བ་གནད་དུ་ཆེའོ། །གསུམ་པ་ནི། བསྒྲུབ་བྱ་མདུན་དུ་ཙོག་པུར་འཁོད་དུ་བཅུག་ལ། གླུད་གོས་ཀྱི་ཚོན་སྐུད་བཀྲོལ་ནས། སློབ་དཔོན་གྱིས་རྡོ་རྗེ་དང་དྲིལ་བུ་ཐོགས་བཞིན་པས་

ལག་ལེན་ལྟར་མདུད་ཁུག་བཏབ་སྟེ་བསྒྲུབ་བྱའི་སྐེ་དང་། ལག་པའི་སྲིན་མཛུབ་གཉིས་དང་རྐང་པའི་མཐེ་བོང་རྣམས་སུ་བཅིང་། ནད་པ་ལྟ་བུ་ཙོག་པུར་འདུག་མི་ཐུབ་པ་རྣམས་ལ་གཡོན་པ་ཁོ་ན་ལ་བཅིངས་པས་བཏུབ་ཅེས་གསུངས། དེ་
ནས་སློབ་དཔོན་གྱིས་འདི་སྐད་དོ། །ཁྱེད་རང་རྣམས་དམིགས་པ་འདི་བཞིན་མཛོད། སློབ་དཔོན་བཅོམ་ལྡན་འདས་མ་ཚེ་སྦྱིན་ཡིད་བཞིན་འཁོར་ལོར་གསལ་བ་ལ་མོས་གུས་བྱས་པས། དེའི་ཐུགས་ཀ་ནས་འོད་ཟེར་རྣོ་ཞིང་ཐོགས་པ་མེད་པ་
ལྕགས་ཀྱུའི་རྣམ་པ་ཅན་གྲངས་མེད་པ་འཕྲོས། ཁྱེད་རང་གི་ལུས་ཀྱི་ཕྱི་ནང་དང་སྣོད་བཅུད་ཐམས་ཅད་ལ་ཁྱབ་པས། ཁྱེད་རང་གི་ལུས་ངག་ཡིད་གསུམ་ལ་བར་དུ་གཅོད་པར་བྱེད་པའི་ནད་གདོན་སྡིག་སྒྲིབ་དུས་མ་ཡིན་པར་འཆི་བར་བྱེད་
པའི་མི་མཐུན་པའི་ཕྱོགས་ཐམས་ཅད་འོད་ཟེར་སྔོ་དམར་དང་དུད་ཁུ་སོལ་ཁུའམ་རྣག་ཁྲག་གི་རྣམ་པ་ཅན་དང་། གདོན་བགེགས་ལ་སོགས་པ་སྡིག་སྦལ་དང་སྲོག་ཆགས་མི་སྡུག་པའི་རྣམ་པ་ཅན་དུ་ཚུར་བཀུག་སྟེ་ལུས་ལ་བཅིངས་པའི་ཚོན་
སྐུད་འདི་ལ་སིབ་ཀྱིས་ཐིམ་པའི་མོས་པ་མཛོད། ཅེས་པ་དང་། རྗེ་བཙུན་རྩ་བ་དང་སོགས་ཀྱིས་བདེན་བརྡར་གོང་བཞིན་བརྗོད་པའི་བདེན་པ་ཆེན་པོའི་བྱིན་གྱིས་བརླབས་ཀྱིས། སྦྱིན་པའི་བདག་པོ་ཆེ་གེ་མོ་ཞེས་བྱ་བའི་ལུས་ངག་ཡིད་གསུམ་

༄༅། །ལ་གནོད་ཅིང་འཚེ་བར་བྱེད་པའི་རྒྱུ་ཉོན་མོངས་པ་དུག་ལྔ་དང་། དེས་ཀུན་ནས་བསླངས་པའི་ནད་རིམས་གདོན་བགེགས་མི་དང་མི་མ་ཡིན་པའི་བྱས་པས་བྱད་དང་བྱུར་སོགས་བར་དུ་གཅོད་པ་ཐམས་ཅད་ལུས་ལ་
བཅིངས་པའི་ཚོན་སྐུད་སྣ་ལྔ་པོ་འདི་ལ་ཐིམ་པར་གྱུར་ཅིག ཛཿ ཧཱུྃ་བཾ་ཧོཿ ཞེས་པ་ལན་གསུམ། དེ་ནས་ཁྱེད་རང་རྣམས་ཀྱི་ལུས་ལ་བཅིངས་པའི་ཚོན་སྐུད་འདི་ཉིད་ནད་གདོན་སྡིག་སྒྲིབ་བར་ཆད་མི་མཐུན་པའི་ཕྱོགས་ཐམས་ཅད་འདུས་
པའི་རང་བཞིན་ཅན་དུ་གྱུར་པར་མོས་པ་མཛོད། རལ་གྲི་མེའི་དབལ་དང་ཆུར་བཅུག་པ་ཐོགས་ནས། སློབ་དཔོན་རྗེ་བཙུན་མ་དཀར་མོར་གསལ་བས་ཡེ་ཤེས་རལ་གྲི་མེ་དང་ཆུས་ངར་ལྡན་པར་བྱས་པ་དེ་ཉིད་ཀྱིས་ཚོན་སྐུད་རྣམས་དུམ་བུ་
བཅད་པས་བར་དུ་གཅོད་པ་ཐམས་ཅད་དང་བྲལ་བར་བྱས་པར་མོས་པ་མཛོད་ཅེས་བརྗོད་ལ་འདི་སྐད་དོ། །གང་དག་སངས་རྒྱས་རང་སངས་རྒྱས། །སངས་རྒྱས་རྣམས་ཀྱི་ཉན་ཐོས་དང་། །ཚངས་པ་དང་ནི་འཇིག་རྟེན་སྐྱོང་། །གནོད་སྦྱིན་
སྡེ་དཔོན་དབང་ཕྱུག་ཆེ། །དེ་བཞིན་གནོད་སྦྱིན་སྟོབས་ཆེན་དང་། །འཕྲོག་མ་བུ་དང་བཅས་པ་རྣམས། །དེ་དག་མཐུ་དང་གཟི་བརྗིད་ཀྱིས། །ཆེ་གེ་མོ་ལ་གནོད་གྱུར་པའི། །བྱད་སྟེམས་ལས་རྣམས་ཆད་གྱུར་ཅིག །ཨོཾ་ཏཱ་རེ་ཏུཏྟཱ་རེ་ཏུ་རེ་

སྭཱཧཱ། ཞེས་དང་། ཨོཾ་སརྦ་བྷནྡྷཱ་ནཱི་ཀ་ཁོརྡ་ཙྪེ་ད་ནཱ་ཡ་སྭཱཧཱ། ཞེས་བརྗོད་ཅིང་གཡོན་དྲིལ་བུ་དང་ཚོན་སྐུད་རྒྱབ་ངོས་ནས་བཟུང་། གཡས་པས་རལ་གྲི་སོ་ཕྱིར་བསྟན་ཏེ་མགྲིན་པའི་དང་། དེ་བཞིན་དུ་ལག་པ་གཉིས་དང་རྐང་པ་གཉིས་ཀྱི་
ཚོན་སྐུད་རྣམས་བཅད། བཅད་པའི་དུམ་བུས་བསྒྲུབ་བྱ་ལ་ཕྱིར་བསྐོར་ཞིང་བསགས། སླར་ཡང་ལས་ཀྱི་རྡོ་རྗེས་དུམ་བུ་མང་དུ་བཅད་དོ། །དེ་ནས་སློབ་དཔོན་གྱི་ཕྱག་གཡོན་པས་ཚོན་སྐུད་དུམ་བུ་བཟུང་། གཡས་པས་ཚོན་སྐུད་ཀྱི་དུམ་བུ་
རེ་རེ་ནས་སྙིང་པོ་ཨ་མྲྀ་ཏ་བརྗོད་ཅིང་ལས་བུམ་གྱི་ཆུ་ཐིགས་རེ་རྣམས་སྔར་གྱི་ཁམ་ཕོར་འོ་ཆབ་ཅན་གྱི་ནང་དུ་དོར། བསྒྲུབ་བྱའི་ནད་དང་སྡུག་བསྔལ་ཐམས་ཅད་ཞི་བར་བསམ་ཞིང་ལན་མང་དུ་བྱའོ། །སླར་ཡང་སློབ་དཔོན་གྱི་ཕྱག་གཡོན་
པས་དུག་སྣ་བཟུང་། གཡས་པས་བསྒྲུབ་བྱའི་མགོ་ལ་བསྐོར་ཞིང་ཆུའི་ནང་དུ་འདོར་ཏེ། འདོད་ཆགས་ཞེ་སྡང་གཏི་མུག་རྣམས། །འདི་དག་འཇིག་རྟེན་དུག་གསུམ་སྟེ། །སངས་རྒྱས་བཅོམ་ལྡན་དུག་མི་མངའ། །སངས་རྒྱས་གཟི་ཡིས་
དུག་བཅོམ་མོ། །ཞེས་དང་། ཆོས་དང་དགེ་ལ་དེ་བཞིན་དུ་སྦྱར་བར་བྱའོ། །ས་ནི་དུག་གི་ཕ་ཡིན་ཏེ། །ས་ནི་དུག་གི་མ་ཡང་ཡིན། །བདེན་པའི་བདེན་ཚིག་འདི་དག་གིས། །ཆེ་གེའི་དུག་ནི་དུག་མེད་ཤོག །དུག་ནི་ས་ཡི་ནང་དུ་

༄༅། ། །གང་བའི་ནང་དུ་དུག་སོང་ཞིག་སྭཱ་ཧཱ། ཡང་སྤྲོ་ན། སངས་རྒྱས་ཀྱི་གཟི་བརྗིད་ཀྱིས་དུག་ངེས་པར་བཅོམ་མོ། །དེ་བཞིན་ཀུན་ལ་སྦྱར་ཏེ། རང་སངས་རྒྱས་ཀྱི་གཟི་བརྗིད་ཀྱིས༴ དགྲ་བཅོམ་པའི་
གཟི་བརྗིད་ཀྱིས༴ ཕྱིར་མི་འོང་བའི༴ ལན་ཅིག་ཕྱིར་འོང་བའི༴ རྒྱུན་དུ་ཞུགས་པའི བདེན་པར་སྨྲ་བའི་གཟི་བརྗིད་ཀྱིས༴ ཚངས་པའི་བེ་ཅོན་གྱིས༴ དབང་པོའི་རྡོ་རྗེས ཁྱབ་འཇུག་གི་འཁོར་ལོས༴ མེ་ལྷའི་དབལ་གྱིས༴ ཆུ་
ལྷའི་ཞགས་པས༴ ལྷ་མ་ཡིན་གྱི་རྒྱུད་ཀྱིས༴ ཀླུའི་རིག་སྔགས་ཀྱིས༴ དྲག་པོའི་མདུང་རྩེས༴ སྐེམས་བྱེད་ཀྱི་མདུང་ཐུང་གིས་དུག་ངེས་པར་བཅོམ་མོ། །དུག་པའི་ནང་དུ་སོང་ཞིག དེ་བཞིན་དུ་སའི་གནས་སུ་ཆུ་མེ་རླུང་རྣམས་
ལའང་འདོན་པ་བསྒྱུར་ཏེ་བརྗོད་མཐར་ཁྲུས་ཆུ་གླུད་གོས་དང་བཅས་བྱང་ཕྱོགས་ཀྱི་གྲོང་ཟད་པའི་སར་བསྐྱལ་ལོ། །དེ་ནས་སྐབས་འདིར་རྗེས་གནང་བྱེད་ན་དེ་བཞིན་དང་། མི་བྱེད་ན་སྦྱང་བ་སྤྱི་ལྟར་དང་། བཀྲུ་བྱབ་བསྲུང་གསུམ་བྱས་
ལ༑ སློབ་དཔོན་གྱིས་འབྲང་རྒྱས་དཀར་པོ་ཐོགས་ཏེ། ཐམས་ཅད་ཀྱིས་ཕུན་སུམ་ཚོགས་པ་སོགས་ཀྱིས་བཀྲ་ཤིས་བརྗོད་ཅིང་མེ་ཏོག་གཏོར་ཏེ་བསྒྲུབ་བྱའི་ལག་ཏུ་གཏད་ལ། བཀྲ་ཤིས་ཚེ་བརྟན་དཔལ་གྱི་ཟས། །སྙིང་པོ་བསྡུས་པའི་བཅུད་

འདི་ནི། །དེ་རིང་བུ་ཡིས་ཟ་བར་གྱིས། །འདི་ཟོས་སངས་རྒྱས་ཚེ་དཔག་མེད། །ཞལ་ཟས་བསྟེན་པས་ནད་ཀུན་ལས། །གྲོལ་འགྱུར་ཐེ་ཚོམ་བྱ་མི་དགོས། །ཨོཾ་ཏཱ་རེ་ཏུཏྟཱ་རེ་ཏུ་རེ་མ་མ་ཨཱ་ཡུར་པུཎྱ་ཛྙཱ་ན་པུ་ཀུ་རུ་སྭཱ་ཧཱ། ཞེས་བརྗོད་ཅིང་
སློབ་མས་འབྲང་རྒྱས་བཟའོ། །འདི་ནི་བསྒྲུབ་བྱ་ལ་དངོས་སུ་བྱེད་པའི་དབང་དུ་བྱས་ལ། གལ་ཏེ་དངོས་སུ་སྟབས་མ་བདེ་ན་རྗེས་གནང་དོར་བ་མ་གཏོགས་ཆོ་ག་གཞན་འདྲའོ། །གསུམ་པ་ནི། དཀྱིལ་འཁོར་གྱི་རྗེས་ཀྱི་བྱ་བ་རྣམས་དཀྱུས་
ལྟར་བྱའོ། །དལ་འབྱོར་ཁང་བཟང་ཉམས་དགའ་བར། །རིག་པའི་སྐྱེས་བུ་བསླུས་པའི་དགེས། །འགྲོ་ཀུན་དུས་མིན་འཆི་བདག་ལས། །རྒྱལ་ནས་བདེ་བས་འཚོ་བར་ཤོག །ཅེས་པ་འདི་འང་རྫོགས་པའི་སངས་རྒྱས་རྗེ་བླ་མ་དེ་ཉིད་ཀྱི་
བཞེད་སྐོང་དུ་བློ་གཏེར་དབང་པོས་ཞུ་ཆེན་མཧཱ་པཎྜི་ཏ་ཚུལ་ཁྲིམས་རིན་ཆེན་གྱི་ཚེ་དཔག་མེད་ལྷ་དགུའི་འཆི་བསླུར་ཁ་བསྒྱུར་ནས་བྲིས་པ་དགེ་ལེགས་འཕེལ།། ། ༈ བལ་ཡུལ་ནས་རྒྱལ་ཡོངས་ས་ཆེན་ཞེས་པ་ལས་གུ་རུས་སྤེལ།།

༄༅། །རྗེ་བཙུན་སྒྲོལ་མ་དཀར་མོ་ལ་བརྟེན་པའི་བླ་སླུའི་ཆོ་ག་རིང་འཚོའི་བཅུད་ལེན་ཞེས་བྱ་བ་བཞུགས་སོ།།

༄༅། །སྣང་བརྙན་བློ་ངོར་ཤར་བ་དང༌། །བཟླས་པའི་རིང་འཚོའི་བཅུད་ལེན་མཆོག །གྲུབ་མཛད་ཚེ་སྦྱིན་ལྷ་མོ་
ལ༑ །བཏུད་ནས་བླ་སླུའི་ཆོ་ག་བྲི། །འདི་ལ་སྦྱོར་དངོས་རྗེས་གསུམ་ལས། དང་པོ་ནི། སྟེགས་ཀྱི་ཁར་སྒྲོལ་དཀར་གྱི་སྐུ་བརྙན་མདུན་མཆོད་གཏོར་སྔོན་འགྲོ་
གཏོར་མ་བཅས་དང་། འོག་ཏུ་རིན་ཆེན་ཕྱི་མ་དང་གུར་གུམ་བསྲེས་པས་བསྒྲུབ་བྱ་ཕོ་མོ་གང་ཡིན་དང་མཐུན་པའི་བླ་ལུག་སྐྱེད་མཆེད་དོད་པའི་མཐའ་སྐོར་དུ་བླ་ཤིང་ཤུག་པ་དང་

༄༅། །མཁེན་དཀར། བླ་རྡོ། དུང་། ཤེལ། བྱི་རུ། མཆོང་སྨུག དུང་ཤོ། ཁྱད་པར་བླ་གཡུ་དྲུག་དཀར། དར་ཚོན། ཚོན་སྐུད་ལ་ཚེ་གཟུངས་
སྔགས་རྡོར་མདུད་བཏབ་པ། དེ་རྣམས་བླ་ཕོར་གྱིས་ཁ་བཀབ་ནས་སྣོད་སྐྱོན་མེད་དུ་བཞག གཡས་སུ་བླ་རྐང་ལུག་ཤ་རྐང་གཡས་གཞགས་ཤུལ་དུ་ནས་དཀར་བསྒྲུབ་བྱའི་ལོ་
གྲངས་རས་དཀར་ཐུམ་ཅན་བཅུག་སྟེ་ཐེལ་བཏབ་པ་རས་དཀར་གྱིས་དྲིལ་བ། གཡོན་དུ་བླ་མཚོ་མངར་གསུམ་རྒུན་འབྲུམ་བཏབ་པའི་ཆང་གར་མ་མར་ཁུས་ཁ་བཅད་པའི་བུམ་

པ༑ མདུན་དུ་བསྒྲུབ་བྱའི་གོས་དྲི་མ་ཅན། དེའི་མདུན་དུ་དྲི་ཟན་གྱིས་བསྒྲུབ་བྱའི་དབྱིབས་དོད་པའི་གླུད་གཟུགས་ཏིང་ལོ་ཆང་བུ་འབྲུ་དཀར་ནག་ཤ་དུམ་སྤུངས་པ་གོས་བཅས། ཕོ་ལ་སྟག་པ། མོ་ལ་གླང་མའི་བྱང་བུ་ལོ་གྲངས་ཁྲམ་བཏབ་
ཕོའི་ཕྲག་གཡས་མོའི་གཡོན་དུ་བཙུགས། རྒྱབ་ཏུ་ཚོན་སྐུད་དབུས་ནས་རིམ་བཞིན་སྔོ་དཀར་སེར་དམར་ལྗང་བའི་མཐར་མེ་རི་མཚོན་བྱེད་དམར་པོ་ཅན་གྱི་ནམ་མཁའ། དེའི་གཡས་གཡོན་དུ་ལྷ་འདྲེའི་གླུད་མདོག་དང་གོས་དཀར་ནག་ཅན་
སོ་སོའི་མདུན་ཤོ་མིག་དྲུག་དང་གཅིག་པ་ཡོད་པས་ལྷ་རྒྱལ་འདྲེ་ཕམ་གྱི་རྣམ་འགྱུར་ཅན་ལྷ་གླུད་ལ་འབྲུ་སྣ་དཀར་གསུམ། འདྲེ་གླུད་ལ་འབྲུ་ནག་ཆང་པུ་བཏབ་པ། དེ་རྣམས་ཀྱི་གཡས་སུ་ཕྱེ་མར། གཡོན་དུ་ཆུ་སྣ་གཙང་མར་དམ་རྫས་བྱིན་
ཅན་བཏབ་པས་བཀང་། ཀ་ཊོ་རར་ཕུར་བུའི་ནང་བླ་ལུག་ཕོ་མོ་གང་ཡིན་གྱི་རྟགས་དང་ལྡན་པ་ཚོན་གྱིས་བརྒྱན་པ་བཅོས་ཏེ་བཤམ། གཞན་ཡང་མདའ་དར། བླ་ལུག་བལ་ཅན་དངོས་དར་སྣས་བརྒྱན་པ། འབྲུ་སྣ་སྐྱེམས་ཕུད། ཞལ་ཟས་
གཏོར་གསོས་ཤ་དུམ་འབྲུ་དཀར་ནག་ཆང་བུ་སོགས་དང་། རང་གི་མདུན་དུ་རྡོར་དྲིལ། རོལ་མོའི་བྱེ་བྲག་སོགས་སྟ་གོན་བྱའོ། །གཉིས་པ་ནི། སྡེ་བརྒྱད་ལ་དཀར་གཏོར་གསེར་སྐྱེམས་བསྔོས་ནས། སྒྲོལ་དཀར་བདག་བསྐྱེད་གཏོར་མ་

༄༅། །བཅས་གྲུབ་མཚམས་མདུན་གྱི་བསྒྲུབ་རྫས་རྣམས་ལ་ཆབ་བྲན་ནས། ལག་གཉིས་ཐལ་མོ་ཁོང་སྟོང་དུ་སྦྱར་ལ། ཨོཾ་སྭ་བྷཱ་ཝ་སོགས་གསུམ། གཏོར་མ་དང་མཆོད་རྫས་རྣམས་ཀྱི་
འབགས་པ་དང་མི་གཙང་བ་སོགས་མ་དག་པའི་སྣང་བ་ཐམས་ཅད་སྟོང་པར་གྱུར། ཅེས་བརྗོད། དེ་བཞིན་དུ། ཐལ་མོ་སྦྱར་བའི་སོར་མོ་གསུམ་གྱི་ཚིགས་དབུས་མ་བཅག་ལ། ན་མཿ སརྦ་ཏ་ཐཱ་ག་
ཏེ་བློ་སོགས། གཏོར་མ་དང་མཆོད་རྫས་རྣམས་རིན་པོ་ཆེའི་སྣོད་ཡངས་ཤིང་རྒྱ་ཆེ་བར་ཟག་པ་མེད་པའི་ཡེ་ཤེས་ཀྱི་བདུད་རྩིའི་རྒྱ་མཚོ་ཆེན་པོར་གྱུར། ཐལ་མོ་སྦྱར་བའི་མཛུབ་མོ་གུང་
མོའི་རྒྱབ་ནས་དཀྲིས། མཐེ་བོང་བསྣོལ་ལ། ཨོཾ་བཛྲ་ཨ་མྲྀ་ཏ་སོགས། གཏོར་མ་དང་མཆོད་རྫས་རྣམས་འདོད་ཡོན་ལྔའི་རང་བཞིན་དུ་གྱུར་པ་ཐམས་ཅད་མགྲོན་སོ་སོའི་ཡིད་བཞིན་དུ་
ཐོབ་པ་ལ་བགེགས་དང་ཉེར་འཚེ་མེད་པར་གྱུར། གཡས་པུས་སྟེང་མཆོག་སྦྱིན། གཡོན་མཉམ་བཞག་བྱས་ལ། ཨོཾ་ཨ་ཀཱ་རོ་སོགས། གཏོར་མགྲོན་རྣམས་སོ་སོས་གང་འདོད་པའི་དངོས་པོ་

རྣམས་ཡིད་བཞིན་དུ་འབྱུང་བར་གྱུར་ཅིག ལག་གཡོན་ཁུ་ཚུར་བཅངས་པ་པང་དུ་བཞག གཡས་སྡིགས་མཛུབ་བསྟན་ལ། ཨོཾ་ཛྙཱ་ན་ཨ་ཝ་ལོ་ཀི་ཏེ་ན་མཿ ས་མནྟ་སྤ་ར་ཎ་རསྨི་སཾ་བྷ་ཝ་ས་མ་ཡ་
མཧཱ་མ་ཎི་དུ་རུ་དུ་རུ་ཧྲྀ་ད་ཡ་ཛྭ་ལ་ནི་སྭཱ་ཧཱ། གཏོར་མགྲོན་རྣམས་དྲག་ཞན་ཆེ་ཆུང་མེད་པར་སོ་སོའི་ཡིད་བཞིན་ཚིམ་ཞིང་རང་དབང་དུ་ལོངས་སྤྱོད་པར་གྱུར་ཅིག ལག་གཉིས་རྡོ་
རྗེ་ནང་བསྡམས་སྤྱི་བོར་བསྐོར་ཏེ། ན་མཿ ས་མནྟ་བུདྡྷཱ་ནཱཾ་གྲ་ཧེ་ཤཱ་རི་པྲ་བྷཉྫ་ཏི་མཧཱ་ས་མ་ཡ་ཧ་ན་ཧཱུྃ་ཕཊ། མཆོད་པ་རྣམས་བསྐལ་པ་ཇི་སྲིད་གནས་ཀྱི་བར་དུ་ཟད་པ་མེད་ཅིང་མགྲོན་
རྣམས་མཉེས་པའི་མཐུ་དང་ལྡན་པར་གྱུར་ཅིག ཅེས་སྔགས་རྣམས་ལན་གསུམ་རེ་བརྗོད་པ་དང་བཅས་སྔགས་དྲུག་ཕྱག་དྲུག་གིས་བྱིན་གྱིས་བརླབ། དེ་ནས་ཐོག་མར་ཁུངས་སྨོས་ཏེ་ཉན་པར་བཀའ་བསྒོ་བ་
ནི། ཧཱུྃ། ན་མོ་སངས་རྒྱས་རྐང་གཉིས་གཙོ་སྟེ་བདེན་པའི་མཆོག །ཆོས་ཉིད་ཆགས་དང་བྲལ་ཏེ་བདེན་པའི་མཆོག །དགེ་འདུན་འདུས་པའི་གཙོ་སྟེ་བདེན་པའི་མཆོག །

༄༅། །བདེན་པའི་གཙོ་ནི་དཀོན་མཆོག་གསུམ་གྱི་བཀའ། །དཀོན་མཆོག་བཀའ་ལ་མི་ཉན་གང་ཡང་མེད། །རི་རབ་ཟོམ་ལ་མི་གནས་གང་ཡང་མེད། །རྒྱ་
མཚོའི་ཆུ་ལ་མི་འཐུང་གང་ཡང་མེད། །འབྱུང་བ་ལྔ་ལ་མི་བརྟེན་གང་ཡང་མེད། །ཉི་ཟླའི་འོད་ཀྱིས་མ་ཁྱབ་གང་ཡང་མེད། །མཐོ་སྲིད་པའི་རྩེ་མོ་མན་ཆད་ནས། །དམའ་དེ་
ན་གྲང་དམྱལ་ཡན་ཆད་དུ། །འཕགས་པའི་སྤྱན་གྱིས་གཟིགས་པའི་ས། །སྣང་ཞིང་སྲིད་པའི་ལྷ་འདྲེ་ཀུན། །སྔགས་འཆང་བདག་གི་ངག་ལ་ཉོན། །དང་པོ་བླ་བསླུ་གང་དུ་
སྲིད༑ །སློབ་དཔོན་པདྨའི་ཐུགས་རྗེ་ཡིས། །མུ་ཁྱུད་འཛིན་པ་བདུད་ལས་བསླུས། །བར་དུ་བླ་བསླུ་གང་དུ་དར། །ཡི་དམ་ལྷ་ཡི་ཐུགས་རྗེ་ཡིས། །སྲོག་ཆགས་ཐམས་ཅད་
ཚེ་བསྲིང་ཞིང་། །ཐ་མ་བླ་བསླུ་གང་དུ་བྱེད། །སྔགས་འཆང་བདག་གི་ཏིང་འཛིན་གྱིས། །ཡོན་བདག་འདི་ཡི་བླ་འདི་བསླུ། །བླ་འདི་བསླུས་ནས་གླུད་དུ་འབུལ། །དུས་དང་

བསྐལ་པ་དེ་ཙམ་ན། །སྐྱོབ་པར་བྱེད་པའི་ལྷ་གཅིག་སྲིད། །གནོད་པར་བྱེད་པའི་འདྲེ་གཅིག་སྲིད། །ལྷ་འདྲེ་གཉིས་ཀྱི་ཤན་འབྱེད་ལ། །ལྷ་ལ་ལྷ་ཤོ་དཀར་པོ་ཕུལ། །ལྷ་ཤོ་
དཀར་པོ་ལྷ་ཡིས་ཐོབ། །ལྷ་ཤོ་དེ་ནི་ཆེ་བ་བྱུང་། །འདྲེ་ལ་འདྲེ་ཤོ་ནག་པོ་གཏད། །འདྲེ་ཤོ་ནག་པོ་འདྲེ་ཡིས་ཐོབ། །འདྲེ་ཤོ་དེ་ནི་ཆུང་བ་བྱུང་། །དེ་ལྟར་ཤོ་དེ་ཆེ་བ་ལྷ་ཡིས་
ཐོབ་༑ །འདྲེ་ཤོ་ཆུང་བ་འདྲེ་ཡིས་ཐོབ། །ལྷ་ཡང་རྒྱལ་ལ་འདྲེ་ཡང་ཕམ། །དེ་ནས་བླ་རྟེན་ལ་དགུག་གཞུག་བྱ་བ་ནི། སློབ་དཔོན་གྱིས་རྡོར་དྲིལ་མདའ་དར་དང་བཅས་ཧཱུྃ་མཛད་ཀྱི་ཕྱག་རྒྱ་དང་། ན་མོ་རྗེ་
བཙུན་རྩ་བ་དང་བརྒྱུད་པར་བཅས་པའི་དཔལ་ལྡན་བླ་མ་དམ་པ་རྣམས་ཀྱི་བཀའ་བདེན་པ་དང་། ཡི་དམ་རྒྱུད་སྡེ་བཞིའི་དཀྱིལ་འཁོར་གྱི་ལྷ་ཚོགས་རྣམས་ཀྱི དཔལ་མགོན་
དམ་པ་ཆོས་སྐྱོང་བའི་སྲུང་མ་རྣམས་ཀྱི༴ བདེན་པ་ཆེན་པོའི་བྱིན་གྱིས་བརླབས་ཀྱིས་སྦྱིན་པའི་བདག་པོ་ཆེ་གེ་མོ་ཞེས་བྱ་བའི་བླ་ཚེ་ཡར་བ་འཐོར་བ་ཁྱེར་བ་ཉམས་པ་བརྐུས་པ་

༄༅། །ཕྲོགས་པ་ཐམས་ཅད་རང་དབང་མེད་པར་བཀུག་ནས། མདུན་གྱི་བླ་རྟེན་འདི་ལ་གཉིས་སུ་མེད་པར་ཐིམ་པར་གྱུར། ཛ་ཧཱུྃ་བཾ་ཧོཿ ཞེས་དང་། ཡི་དམ་གྱི་
སྔགས་དང་ཚེ་གཟུངས་འདོན་བཞིན་པས་མདའ་དར་གཡོབ་པ་ལན་གསུམ་གྱིས་འབྱུང་བཞིའི་བཅུད་སྡུད་པའི་དམིགས་པས་མདུན་གྱི་བླ་རྟེན་རྣམས་ལ་བསྟིམ། དེ་ནས་བླ་ལུག་མདུན་དུ་བཏགས་ལ། ཀྱེ། བླ་ཡི་ལུག་གུ་དཀར་
པོ་ལ། །ཡ་མཚན་ཅན་གྱི་དར་སྣས་བརྒྱན། །བླ་ཡི་རྟེན་དུ་ཁྱེད་ལ་འབུལ། །བླ་རྐང་གཡས་པ་བླ་ཡི་རྟེན། །བླ་རྐང་འདི་ལ་བླ་ཁུག་ཅིག །དུང་ཤོ་དཀར་པོ་བླ་ཡི་ཤོ། །
དུང་ཤོ་འདི་ལ་བླ་ཁུག་ཅིག །བླ་གཡུ་དྲུག་དཀར་བླ་ཡི་བཀྲག །བླ་གཡུ་འདི་ལ༴ །མཆོང་ལོང་སྨུག་པོ་བླ་ཡི་རྟེན། །མཆོང་ལོང་འདི་ལ༴ །བྱི་རུ་དམར་པོ་བླ་ཡི་ཁྲག །
བྱི་རུ་འདི་ལ༴ །ལྷ་རྡོ་དཀར་པོ་བླ་ཡི་རྡོ། །ལྷ་རྡོ་འདི་ལ༴ །ལྷ་ཤིང་ཤུག་པ་བླ་ཡི་ཤིང་། །ལྷ་ཤིང་འདི་ལ༴ །མཁན་བུ་རྩྭ་བཟང་ལྷ་ཡི་ཟས། །མཁན་བུ་འདི་ལ༴ །བླ་

མཚོ་སྔོན་མོ་བླ་ཡི་མཚོ། །བླ་མཚོ་འདི་ལ༴ །ནས་དཀར་བྲེ་གང་ལྷ་ལ་འབུལ། །ནས་དཀར་འདི་ལ༴ །དར་ཚོན་སྣ་ལྔ་བླ་ཡི་བཀྲག །དར་ཚོན་འདི་ལ༴ །ཚོན་སྐུད་སྣ་
ལྔ་བླ་ཡི་ལྡིང་། །བླ་ལྡིང་འདི་ལ༴ །གཤིན་གྱི་བླ་གླུད་མ་ཡིན་གྱི། །གསོན་གྱི་བླ་གླུད་འདི་ལོང་ལ། །བླ་གཟུགས་ཐོངས་ལ་བཅིངས་པ་ཁྲོལ། །བསྡམས་པ་ལྷོད་ལ་མནན་
པ་ཐེག །བླ་འདི་ཐོང་ལ་གླུད་འདི་ལོང་། །བསླུ་ཡོད་གཅིག་ལ་བསླུ་ཡོད་གཉིས། །གསུམ་གྱི་བར་དུ་བསླུ་བར་བྱ། །བླ་མ་ཡོལ་ཅིག བླ་མ་འགྱེལ་ཅིག བླ་མ་ནུབ་
ཅིག བླ་མ་བཀག་ཅིག བླ་མ་ཆིབས་ཤིག བླ་མ་འཁྱམས་ཤིག འབའ་ཚག་གེ་འདིར་ཁུག་ཅིག བླའི་ལུག་གུ་གསོལ་ལོ། །ཞེས་ལན་གསུམ་གྱིས་བླ་འགུགས་བྱས་
ནས། ཀྱེ། ཁྱོད་འགོ་བའི་ལྷ་ལ་ཞལ་ཡར་སྟོན། །སྐྱོབ་པའི་ལྷ་ལ་ཞལ་ཡར་སྟོན། །སྲུང་མདའ་ལྷ་ལ་ཞལ་ཡར་ལྟོས། །ལེའུའི་ལྷ་ལ་ཞལ་ཡར་ལྟོས། །ཞེས་བརྗོད། དེ་ནས་བླ་

༄༅། །བསླུ་བ་ནི། ཀྱེ། དང་པོ་སུ་དང་སུ་ཡི་བླ། །འཕགས་པ་འཇམ་དཔལ་ཐུགས་རྗེ་ཡིས། །རྒྱལ་བུ་མུ་ཁྱུད་འཛིན་པ་དང་། །ལག་ན་རྡོ་རྗེའི་མཐུ་སྟོབས་
དང་༑ །དགེ་སློང་ཀུན་དགའ་བོ་ཡི་བླ། །ད་ལྟ་སུ་དང་སུ་ཡི་བླ། །ད་ལྟ་རྡོ་རྗེ་འཛིན་པ་ཡིས། །སྦྱིན་བདག་འདི་ཡི་བླ་ཡང་བསླུ། །ཡ་བདུད་རྒྱལ་པོ་འཁོར་དང་བཅས། །
བདུད་ཀྱི་སྡེ་ཚོགས་བསམ་མི་ཁྱབ། །ཁྱེད་རྣམས་ལག་ན་བླ་ཡོད་སྲིད། །ཁྱེད་རྣམས་ལག་ཏུ་བླ་ཡོད་ན། །གཤིན་གྱི་བླ་གླུད་མ་ཡིན་གྱི། །གསོན་གྱི་བླ་གླུད་འདི་ལོང་ལ། །
བླ་བཟུང་ཐོང་ལ་བཅིངས་པ་ཁྲོལ། །བསྡམས་པ་ལྷོད་ལ་མནན་པ་ཐེག །ལན་ཆགས་བུ་ལོན་བྲལ་བར་གྱིས། །ཁྱེད་རྣམས་ལག་ན་བླ་ཡོད་ན། མན་ཆད་འགྲེས་ཤེས་པར་བྱས་ཏེ། །
ལྷ་རབ་ཤམ་པོ་ལ་སོགས་ཏེ། །ལྷ་ཡི་སྡེ་ཚོགས་བསམ་མི་ཁྱབ། །ལྷ་ཡི་ལག་ན་བླ་ཡོད་སྲིད། །ཁྱེད་རྣམས །གང་བ་བཟང་པོ་ལ་སོགས་ཏེ། །གནོད་སྦྱིན་སྡེ་ཚོགས་

བསམ་མི་ཁྱབ། །གནོད་སྦྱིན་ལག་ན་བླ་ཡོད་སྲིད། །ཁྱེད་རྣམས །གཙུག་ན་རིན་ཆེན་ལ་སོགས་ཏེ། །ཀླུ་ཡི་སྡེ་ཚོགས་བསམ་མི་ཁྱབ། །ཀླུ་ཡི་ལག་ན་བླ་ཡོད་སྲིད།
ཁྱེད་རྣམས༴ །རེ་ལྡེ་འགོང་ཡག་ལ་སོགས་པ། །བདུད་ཀྱི་སྡེ་ཚོགས་བསམ་མི་ཁྱབ། །བདུད་ཀྱི་ལག་ན་བླ་ཡོད་སྲིད། །ཁྱེད་རྣམས༴ །པེ་ཧར་རྒྱལ་པོ་ལ་སོགས་ཏེ། །
རྒྱལ་པོའི་སྡེ་ཚོགས་བསམ་མི་ཁྱབ། །རྒྱལ་པོའི་ལག་ན་བླ་ཡོད་སྲིད། །ཁྱེད་རྣམས༴ །རྨུ་རྗེ་བཙན་པོ་ལ་སོགས་ཏེ། །རྨུ་ཡི་སྡེ་ཚོགས་བསམ་མི་ཁྱབ། །རྨུ་ཡི་ལག་ན་བླ་
ཡོད་སྲིད། །ཁྱེད་རྣམས༴ །སྐྱེས་བུ་ཀླུ་བཙན་ལ་སོགས་པ། །བཙན་གྱི་སྡེ་ཚོགས་བསམ་མི་ཁྱབ། །བཙན་གྱི་ལག་ན་བླ་ཡོད་སྲིད། །ཁྱེད་རྣམས༴ །གཉན་ཆེན་ཐང་ལྷ་
ལ་སོགས་ཏེ། །གཉན་གྱི་སྡེ་ཚོགས་བསམ་མི་ཁྱབ། །གཉན་གྱི་ལག་ན་བླ་ཡོད་སྲིད། །ཁྱེད་རྣམས༴ །གཡའ་སྨན་གངས་སྨན་ལ་སོགས་ཏེ། །སྨན་གྱི་སྡེ་ཚོགས་བསམ་

༄༅། །མི་ཁྱབ། །ཁྱེད་རྣམས་ལག་ན་བླ་ཡོད་སྲིད། །ཁྱེད་རྣམས༴ །རྡོ་རྗེ་ལེགས་པ་ལ་སོགས་ཏེ། །ཐེའུ་རང་སྡེ་ཚོགས་བསམ་མི་ཁྱབ། །ཁྱེད་རྣམས་ལག་
ན་བླ་ཡོད་སྲིད། ཁྱེད་རྣམས༔ །བདུད་དང་བཙན་དང་རྒྱལ་པོ་དང་། །ཡི་དྭགས་སྨྱོ་བྱེད་གྲུལ་བུམ་སོགས། །ཁྱེད་རྣམས་ལག་ན་བླ་ཡོད་སྲིད། །ཁྱེད་རྣམས༴ །རྒྱལ་
ཆེན་བཞི་དང་ཕྱོགས་སྐྱོང་བཅུ། །གཙང་རིགས་དཔལ་མགོན་བདུན་བཅུ་སོགས། །ཁྱེད་རྣམས་ལག་ན་བླ་ཡོད་སྲིད། །ཁྱེད་རྣམས༴ །ཡུལ་འདིའི་གཞི་བདག་འཁོར་དང་
བཅས༑ །ཁྱེད་རྣམས་ལག་ན་བླ་ཡོད་སྲིད། །ཁྱེད་རྣམས །གསོན་བདུད་གཤིན་གཅགས་བྱེད་པ་རྣམས། །ཁྱེད་རྣམས་ལག་ན་བླ་ཡོད་སྲིད། །ཁྱེད་རྣམས་ལག་ན་བླ་ཡོད་
ན༑ །གཤིན་གྱི་བླ་གླུད་མ་ཡིན་གྱི། །གསོན་གྱི་བླ་གླུད་འདི་ལོངས་ལ། །བླ་བཟུང་ཐོང་ལ་བཅིངས་པ་ཁྲོལ། །བསྡམས་པ་ལྷོད་ལ་མནན་པ་ཐེག །ལན་ཆགས་བུ་ལོན་བྲལ་

བར་གྱིས། །དེ་ནས་བླ་འགུགས་ཀྱི་སྔགས་བཟླ་བ་ནི། རང་ཉིད་ཡི་དམ་དུ་གསལ་བའི་ཐུགས་ཀའི་ཧཱུྃ་ལས་འོད་ཟེར་ལྕགས་ཀྱུའི་རྣམ་པ་ཅན་དཔག་ཏུ་མེད་པ་འཕྲོས། བླ་མ་ཡི་དམ་
སངས་རྒྱས་བྱང་སེམས་དཔའ་བོ་མཁའ་འགྲོ་ཆོས་སྐྱོང་སྲུང་མ་དང་བཅས་པའི་ཐུགས་དམ་གྱི་རྒྱུད་བསྐུལ། སླར་ཡང་འོད་ཟེར་སྣ་ཚོགས་སྟེང་འོག་ཀུན་ཏུ་བ་ཐག་འཛིངས་པ་
ལྟར་འཕྲོས་པས་ས་འོག་ས་སྟེང་ས་བླའི་ཁམས་ཐམས་ཅད་ཁྱབ། བླ་ཚེ་ལ་བར་དུ་གཅོད་པའི་སྟེང་གདོན་གཟའ་དང་རྒྱུ་སྐར། འོག་གདོན་ས་བདག་ཀླུ་གཉན། བར་གདོན་
བཙན་དང་རྒྱལ་པོ་སོགས་མདོར་ན་གདོན་བགེགས་ཀྱི་རིགས་སུ་གྱུར་པས་བླ་ཚེ་བརྐུས་པ་དང་། ཕྲོགས་པ་དང་། གཞོམ་པ་དང་། ཡར་བ་དང་། འཁྱམས་པ་
དང་༑ སྟོར་བ་སོགས་བཀུག་ནས་ཡོན་གྱི་བདག་པོར་བསྟིམས་པས་ཉམས་པ་གསོས། ཆད་པ་མཐུད། ཡོ་བ་བསྲངས། སྔར་བས་ཀྱང་གཟི་བྱིན་དང་ལྡན་པས་བླ་ཚེ་སྲོག་

༄༅། །གསུམ་མི་ནོར་ཟས་གསུམ་ལ་སོགས་པ་རྒྱས་ཤིང་བརྟན་པར་གྱུར་པར་མོས་ཤིང་སྤྲོ་བ་དང་བསྡུ་བའི་དམིགས་པ་ཡང་ཡང་བྱ་ཞིང་སྔགས་སྒྲ་ཟུར་གསལ་བར། ཨ་ཧ་རི་ནི་ས་རྫབ་
རྫབ་རྫུབ་རྫུབ་བྷ་ཏྲ་སློང་སློང་ནྲྀ་ཁུག་ཛཿ ཛཿ ཞེས་པ་བརྒྱ་སྟོང་ཁྲི་འབུམ་རྟགས་དང་སྦྱར་ཏེ་པཟླའོ། །ཐུན་མཐར། མི་འགྱུར་ལྷུན་པོ་སོགས་བཀྲ་ཤིས་དང་། གཏོར་མགྲོན་གཤེགས་གསོལ་བྱའོ། །དེ་ལྟར་ཐུན་
འ གསུམ་བྱེད་ན་རྗེས་མ་ལ་ཡི་དམ་གྱི་གཏོར་མ། ལྷ་འདྲེ། ཡོན་བདག་གི་གླུད་བཅས་ཁ་གསོ། ངག་འདོན་གོང་བཞིན་བྱ། དེ་ལྟ་བུས་ཞག་མ་གསུམ་ལྔ་བདུན་སོགས་རྟགས་བྱུང་བྱུང་གི་བར་མཚམས་དམ་པར་བྱས་ལ་བསྒྲུབ། རྟགས་
ནི། བླ་རྐང་རུས་པ་སྣུམ་འཇམ་ལྕི་བ། སྟོད་ན་ཆུ་སེར་དམར་པོའི་བུ་གུ། སྣུམ་ཚིལ་སྨན་དྲི་དྲོ་བ། འཇུག་སྣོད་ཀྱི་ནས་སྔར་བས་མང་ལ་མདོག་དཀར་སེར་དུ་བྱུང་བ་རྣམས་བཟང་ཞིང་། དེ་དག་ལས་ལྡོག་པ་ངན། ཆུ་བསྐོར་བས་བླ་
ལུག་བླ་རྟེན་དང་ཡོན་བདག་ལ་ཁ་གཏད་ཅིང་བསྡད་ན་ཁུག་རྟགས་བཟང་། ཕྱི་ལོག་ཏུ་གཏད་ནི་ངན། བླ་མཚོའང་མ་རུལ་མ་ཉམས་མ་ལུད་པ་བཟང་། ཕྱུར་ཞིང་ལུད་པ་ངན། རང་ངམ་ཡོན་བདག་གིས་གཡུ་བཏགས་པ། གོས་སེར་གྱོན་

པ་། རྡོ་རྗེ་གཡུང་དྲུང་དུང་སོགས་རྨིས་ན་མཆོག་ཏུ་བཟང་ལ། ནོར་རྫས་ཤོར་བ། སྡུག་བསྔལ་བྱུང་བ། སྦྲ་ནག་གོས་ནག མི་མང་ཁྲོ་ཚུལ་ལྟ་བ་སོགས་རྨིས་ན་ངན། དེ་ལྟ་བུའི་རྟགས་ཐམས་ཅད་བཟང་བའམ་བཟང་བ་ཤས་ཆེ་ན་
བསྒྲུབ་པ་གྲོལ། ངན་པ་ཤས་ཆེ་ན་ལན་གསུམ་སོགས་བསྐྱར་ཞིང་རྟགས་མ་རྫོགས་བར་དུ་ཕན་སེམས་སྙིང་རྗེས་བསྒྲུབས་ན་མཆོད་ཡོན་བདེ་ཞིང་ལྷ་འདྲེ་ཚིམས་ནས་འདི་ཕྱིའི་ལན་ཆགས་བྱང་ཞིང་ལྷ་མི་འབྱུང་པོ་ཐམས་ཅད་བྱང་ཆུབ་ཀྱི་རྒྱུར་
འགྱུར་བས་ནན་ཏན་དུ་འབད་པར་རིགས་སོ། །གསུམ་པ་རྗེས་ནི། གང་ལྟར་ཡང་སྒྲུབ་པ་གྲོལ་ཉིན་བཀྲ་ཤིས་ཀྱི་རྗེས་སུ། རྒྱན་གྱིས་བརྒྱན་པར་བྱས་ཀྱང་སོགས་ནས། གདོན་རྣམས་རང་གི་གནས་སུ་
དེངས༑ །ཞེས་དང་དྲག་སྔགས་བརྗོད་ལ་འདྲེ་གླུད་དང་ཡོན་བདག་གི་གླུད་གཉིས་བསྒྲུབ་བྱའི་ལོ་བདུད་ཕྱོགས་སུ་འདྲེ་ཕམ་འདྲེ་ཕམ་ཞེས་བརྗོད་ཅིང་བསྐྱལ་ནས་ཕྱི་མིག་མི་བལྟ་བར་ལོག ལྷགླུད་མདའ་དར་དང་བཅས་སྟེང་ཁར་ཁྱེར་ཏེ་
ཡུལ་ལྷར་ཁ་བསྟན་ལ་བཞག ཕྱོགས་བཞིར་ཕྱག་རེ་དང་བཅས་ལྷ་རྒྱལ་བརྗོད་ཅིང་མདའ་དར་གཡུགས། བདག་བསྐྱེད་བསྡུ་ལྡང་བསྔོ་སྨོན་བཀྲ་ཤིས་པར་བྱས་ལ། བླ་རྟེན་རྣམས་ལས་ཤ་ཆང་ཕྱེ་མར་རྣམས་ཞག་བདུན་བར་བསྒྲུབ་བྱས་

༄༅། །ལོངས་སྤྱད། མཁེན་ཤུག་བདུག རུས་པ་དང་མར་ལུག་ཁྱིམ་ཕུག་ཏུ་སྦ། བླ་ལུག་ཚེ་ཐར་བྱས་ནས་ཉིན་དང་པོ་ནས་ཅི་བདེར་བཏང་། གཞན་བླ་གཡུ་སོགས་རྟེན་རྫས་རྣམས་ལུས་ལ་འབྲལ་མེད་དུ་འཆང་བས་
དོན་འགྲུབ་པ་ཡིན་ནོ། །ཞེས་པའང་སྒྲོལ་དཀར་སོགས་ཡི་དམ་གང་ལའང་སྦྱར་ཆོག་པའི་བླ་བསླུའི་ཆོ་ག་མདོར་བསྡུས་སྙིང་པོར་དྲིལ་བ་འདི་ཉིད་དཔལ་ས་སྐྱ་པ་འཇམ་མགོན་ཀུན་དགའ་བློ་གྲོས་ཀྱི་ཕྱག་བཞེས་རྟགས་ཐོན་མྱོང་གྲུབ་ཅན་
ལུགས་འདིའི་ཕྱག་ལེན་མཐོང་བརྒྱུད་མ་ཉམས་པའི་རྒྱུན་རྡོ་རྗེ་འཛིན་པ་ཝ་གིནྡྲས་བསྒྲིག་པ་ཉིད་ལ་བློ་གཏེར་དབང་པོས་བཀོད་པ་འགྲོ་ཀུན་དུས་མིན་འཆི་བ་ལས་གྲོལ་ཏེ་འཆི་མེད་རྡོ་རྗེའི་ཚེ་ལ་དབང་འབྱོར་བའི་རྒྱུར་གྱུར་ཅིག། །།དགེ་ལེགས་
འཕེལ།། །། ༈ བལ་ཡུས་ནས་རྒྱལ་ཡོངས་ས་ཆེན་ཞེས་པ་ལས་གུ་རུས་སྤྲེལ།། །།

༄༅། །སྒྲོལ་མའི་བཟློག་པ་བཞུགས་སོ།། ཧཱུྃ༑ རྒྱལ་བ་ཀུན་གྱི་ཡུམ་གཅིག་པུ། །རྗེ་བཙུན་སྒྲོལ་མ་ཐུགས་རྗེ་ཅན། །མཐུ་
སྟོབས་རྫུ་འཕྲུལ་ཀུན་བསྐྱེད་ནས། །བར་གཅོད་མ་ལུས་བཟློག་པར་མཛོད། །ཉོན་མོངས་བཞི་བརྒྱ་རྩ་བཞི་ལས། །འབྱུང་བའི་ནད་ཀྱིས་ཉེར་འཚེ་
ཀུན། །ཆོས་དབྱིངས་དྲི་མ་མེད་པ་ཡིས། །ངོ་བོར་ཡོངས་སུ་བཟློག་པར་མཛོད། །འཕྲལ་རྐྱེན་ངན་པ་ལས་བྱུང་བའི། །རླུང་མཁྲིས་བད་ཀན་འདུས་
པའི་ནད། །མཛེ་དང་ཕོལ་མིག་ལ་སོགས་པའི། །འབྱུང་བ་འཁྲུགས་པའི་ཉེར་འཚེ་ཀུན། །སྐད་ཅིག་ཉིད་ལ་བཟློག་པར་མཛོད། །གཟའ་དང་རྒྱུ་
སྐར་རྒྱལ་པོ་དང་། །བཙན་དང་གདུག་པའི་ཀླུ་རྣམས་དང་། །མ་མོ་ས་བདག་སྲིན་པོའི་ཚོགས། །དྲག་པོའི་རྫུ་འཕྲུལ་སྟོབས་ཀྱིས་བཟློག །ལྷ་མིན་

འབྱུང་པོ་ཤ་ཟ་དང་། །ནམ་མཁའ་ལྡིང་དང་བརྗེད་བྱེད་གདོན། །གྲུལ་བུམ་གནོད་སྦྱིན་ལ་སོགས་པ། །གདུག་པའི་མི་མིན་ཐམས་ཅད་བཟློག །
སྲོག་འཕྲོག་རིམས་ཀྱི་ཚོགས་རྣམས་དང་། །ས་གཡོས་རྐུན་པོ་གནམ་ལྕགས་དང་། །མེ་དང་ཆུ་དང་རླུང་གི་ཚོགས། །བར་གཅོད་རྐྱེན་རྣམས་མ་
ལུས་བཟློག །སེངྒེ་སྟག་གཟིག་དོམ་དང་དྲེད། །དུག་ཅན་སྦྲུལ་དང་སྲིན་འབུའི་ཚོགས། །ལུས་ངག་སེམས་ལ་གནོད་བྱེད་པ། །ཐམས་ཅད་ད་ལྟ་
ཉིད་དུ་བཟློག །རྨི་ལམ་མཚན་མ་ངན་པ་དང་། །གློ་བུར་ཡེ་འདྲོག་ལ་སོགས་པ། །དུས་དང་དུས་མིན་འཆི་བའི་ཚོགས། །མི་མཐུན་མ་ལུས་བཟློག་
ཏུ་གསོལ། །ཁྱད་པར་ཕ་རོལ་མི་མཐུན་དང་། །དམག་དང་ཆོམ་རྐུན་མཐུ་གཏད་སོགས། །བསམ་སྦྱོར་ངན་པ་ཅི་མཆིས་པ། །དཀོན་མཆོག་བཀའ

༄༅། །ཡིས་བདེན་པས་བཟློག །མདོར་ན་རྣལ་འབྱོར་བདག་ཅག་ལ། །ཇི་ལྟར་འདོད་པའི་དངོས་གྲུབ་ཀུན། །ཁྱོད་ཀྱི་ད་ལྟ་
སྩལ་ནས་ཀྱང་། །རྟག་ཏུ་བདེ་ལ་སྤྱོད་པར་ཤོག །དགེའོ། །སརྦ་མངྒལཾ།། །།གུ་རུས་སྤེལ།། །།

༄༅། །བཀའ་བསྒོའི་ལག་ལེན་ཁྱེར་བདེའི་དཔལ་སྟེར་ལ། བླ་མ་གོང་མའི་མགུལ་ཕུར་ཕྱག་ཕྲེང་རྡོ་རྗེ་སོགས་མགོ་ཐོག་ཏུ་བཞག་ལ། ཨོཾ་ཨཥྚ་དང་དེ་
ཝ་པི་ཙུ། ཀི་ལ་ཡ། འབྱུང་འདུལ། རྟ་མགྲིན་དང་། གུར་དྲག་གི་སྔགས་སོགས་རྗེས་སུ། ཨོཾ་ཤྲཱི་མ་ཧཱ་ཀ་ལ་མ་ཧཱ་ཀ་ལི་དེ་ཝི། དྷརྨ་པཱ་ལ་ཙ་ཏུརྨུ་ཁ། བཛྲ་
ཀ་ལ་ཡཀྵ་ནི། ཡཀྵ་པུ་ཊ་རུ་ཊ་བྷ་ཊ། རུ་ལུ་རཀྵ་སི། ས་པ་རི་ཝཱ་ར་ས་མ་ཡ་སྨྲ་ར་སི། ས་མ་ཡ་མ་ཏི་ཀྲ་མ་ཐ་ས་མཱ་ཡ་རཀྵན་ཏུ། ཡང་དག་པར་
རྫོགས་པའི་སངས་རྒྱས་རྡོ་རྗེ་འཆང་། བདག་མེད་མ། བིརླ་པ། ནག་པོ་པ། ཊཱམ་རུ་པ། ཨ་ཝ་དྷུ་ཏི། ག་ཡ་དྷ་ར། འབྲོག་མི་ཤཱཀྱ་ཡེ་
ཤེས༑ བླ་མ་བསེ་ཁ་ཆུང་བ། བླ་མ་ཞང་དགོན་པ་བ། བླ་མ་ས་སྐྱ་ཆེན་པོ་ཀུན་དགའ་སྙིང་པོ། སློབ་དཔོན་རིན་པོ་ཆེ་བསོད་ནམས་རྩེ་མོ། རྗེ་

བཙུན་རིན་པོ་ཆེ་གྲགས་པ་རྒྱལ་མཚན། ཆོས་རྗེ་ས་སྐྱ་པཎྜི་ཏ། འགྲོ་བའི་མགོན་པོ་ཆོས་རྒྱལ་འཕགས་པ། ཞང་དཀོན་མཆོག་པ། ན་བཟའ་བྲག་
ཕུག་པ། བླ་མ་དམ་པ་བསོད་ནམས་རྒྱལ་མཚན། བླ་མ་དཔལ་ལྡན་ཚུལ་ཁྲིམས། གྲུབ་ཆེན་བུདྡྷ་ཤྲཱི། རྡོ་རྗེ་འཆང་ཀུན་དགའ་བཟང་པོ། སེམས་
དཔའ་ཆེན་པོ་དཀོན་མཆོག་རྒྱལ་མཚན། རྒྱལ་ཚབ་དམ་པ་ཀུན་དགའ་དབང་ཕྱུག ཀུན་མཁྱེན་བསོད་ནམས་སེངྒེ། ཡོངས་འཛིན་དཀོན་མཆོག་
འཕེལ་བ། འཇམ་དབྱངས་སངས་རྒྱས་རིན་ཆེན། འཇམ་དཔལ་ཀུན་དགའ་བསོད་ནམས། ཡོངས་འཛིན་དཀོན་མཆོག་ལྷུན་གྲུབ། སྔགས་འཆང་
ངག་གི་དབང་པོ་ཀུན་དགའ་རིན་ཆེན། འདྲེན་མཆོག་དཀོན་མཆོག་རྒྱལ་མཚན། འཇམ་དབྱངས་བསོད་ནམས་དབང་པོ། སྔགས་འཆང་གྲགས་པ་

༄༅། །བློ་གྲོས། རྡོ་རྗེ་འཆང་སངས་རྒྱས་རྒྱལ་མཚན། སྔགས་འཆང་ཀུན་དགའ་བསོད་ནམས། འཇམ་དབྱངས་བསོད་
ནམས་དབང་ཕྱུག སྔགས་འཆང་ཀུན་དགའ་བཀྲ་ཤིས། འཇམ་དབྱངས་བསོད་ནམས་རིན་ཆེན། ས་ཆེན་ཀུན་དགའ་བློ་གྲོས། མཐུ་ཆེན་དབང་
སྡུད་སྙིང་པོ། གནས་ལྔ་རིག་པ་ཀུན་དགའ་བཀྲ་ཤིས། པདྨ་བདུད་འདུལ་དབང་ཕྱུག ངག་དབང་ཀུན་དགའ་རྒྱལ་མཚན། ཐེག་ཆེན་བཀྲ་ཤིས་རིན་
ཆེན༑ འདྲེན་མཆོག་ཀུན་དགའ་སྙིང་པོ། དྲག་ཤུལ་ཕྲིན་ལས་རིན་ཆེན། ངག་དབང་མཐུ་སྟོབས་དབང་ཕྱུག ངག་དབང་ཀུན་དགའ་རིན་
ཆེན༑ བདག་གི་དྲིན་ཆེན་རྩ་བའི་བླ་མ་དམ་པ་དཔལ་ས་སྐྱ་པ་ཆེན་པོ་སྔགས་འཆང་བླ་མ་ཐམས་ཅད་མཁྱེན་པ་ངག་དབང་ཀུན་དགའ་བསྟན་པའི་རྒྱལ་

མཚན་དཔལ་བཟང་པོའི་བར་དུ་བྱོན་པའི་རྩ་བརྒྱུད་ཀྱི་དཔལ་ལྡན་བླ་མ་དམ་པ་རྣམས་ཀྱིས་བཀའ་དང་དམ་ཚིག་ཟབ་མོ་ལ་མི་གཉེར་བར་དགོངས་
ལ༑ དཔལ་རྡོ་རྗེ་ནག་པོ་ཆེན་པོ་གུར་གྱི་མགོན་པོ། ཡུམ་ཆེན་ཨེ་ཀ་ཛཊི། དཔལ་ལྡན་ལྷ་མོ་འདོད་པ་ཁམས་ཀྱི་དབང་ཕྱུག་མ། གསོད་བྱེད་ལས་ཀྱི་
མགོན་པོ་ཟངས་གྲི་ཅན་རྣམ་གཉིས། སྲོག་གི་ཤན་པ་བྲན་བདུད་གཤིན་རྗེ་ནག་པོ། དམ་ཅན་གནོད་སྦྱིན་ཡབ་ཡུམ། བཀའ་སྡོད་པུ་ཊ་མིང་
སྲིང་༑ ལས་བྱེད་རུ་འདྲེན་སྡེ་བཞི། གདོང་བརྙན་སྒོ་མ་བཞི། འབར་བ་གཎྜིའི་ཁྲོ་ཚོགས། དྲེགས་པ་ཕོ་བརྒྱུད་མོ་བརྒྱུད། བཀའ་ཉན་དམ་ཅན་རྒྱ་
མཚོའི་ཚོགས་འཁོར་དང་བཅས་པ་དང་། སྟོབས་འཕྲོག་ནག་པོ་ཆེན་པོ་གདོང་བཞི་པ། ཡུམ་ཆེན་སྲིང་མོ་བཞི། དྲེགས་པ་ཕོ་བདུན་མོ་

༄༅། །བདུན། སྲོག་གི་སྒོ་བདུད་ནག་པོ། ལས་ཀྱི་ཤན་པ་ཉེར་གཅིག ཞིང་སྐྱོང་ཕོ་མོ་འབུམ་སྡེ། སྣང་སྲིད་ལྷ་སྲིན་སྡེ་
བརྒྱད་ཀྱི་དམག་ཚོགས་འཁོར་དང་བཅས་པ་དང་། གཞན་ཡང་གནོད་སྦྱིན་བེག་ཙེ་ལྕམ་དྲལ། དཔལ་ལྡན་དམག་ཟོར་རྒྱལ་མོ། ནོར་སྐྱོང་དུར་
བདག་ཡབ་ཡུམ། དཔལ་ལྡན་དཀར་བདུད་ལྕམ་དྲལ། ཕུར་སྲུང་དམ་ཅན་བཅུ་གཉིས་ལ་སོགས་པ། མདོར་ན་ཆོས་སྐྱོང་ཡེ་ཤེས་གསལ་བའི་སྤྱན་
དང་ལྡན་པ། རྫུ་འཕྲུལ་གློག་ལྟར་མྱུར་བའི་ཞབས་དང་ལྡན་པ། ཐུགས་རྗེ་ཚད་མེད་པའི་མཐུ་སྟོབས་དང་ལྡན་པ། མཁྱེན་པའི་ཡེ་ཤེས། བརྩེ་བའི་
ཐུགས་རྗེ། མཛད་པའི་ཕྲིན་ལས། སྐྱོབས་པའི་ནུས་པ། ཆོ་འཕྲུལ་བསམ་གྱིས་མི་ཁྱབ་པ་མངའ་བ་ཁྱེད་རྣམས་ཀྱིས། སྤྱིར་སྟོན་པ་ཆེན་པོའི་སྤྱན་

སྔར་ཁས་བླངས་དམ་བཅས་པ་བཞིན། སངས་རྒྱས་ཀྱི་བསྟན་པ་བསྲུང་། དཀོན་མཆོག་གི་དབུ་འཕང་བསྟོད། དགེ་འདུན་གྱི་སྡེ་སྐྱོངས། བླ་མའི་
སྐུ་ཚེ་རིང་། དམ་ཆོས་མི་ནུབ་པའི་རྒྱལ་མཚན་ཕྱོགས་ཀུན་ཏུ་དར་ཞིང་རྒྱས་པར་མཛོད་ཅིག བྱེ་བྲག་ཏུ་ཡང་སྦྱིན་པའི་བདག་པོ་འདི་རྣམས་ཀྱི་ལུས་
དང་གྲིབ་མ་ལྟ་བུའི་ཚུལ་དུ་འགྲོགས་ལ་འདི་རྣམས་ལ་དམ་པའི་ཆོས་སྒྲུབ་པའི་འགལ་རྐྱེན་གྱི་རིགས་སུ་གྱུར་པ་སྟེང་གདོན་གཟའ་དང་རྒྱུ་སྐར་གྱིས་
གནོད་པ། འོག་གདོན་ས་བདག་ཀླུའི་གནོད་པ། བར་གདོན་བདུད་དང་རྒྱལ་འགོང་བཙན་དང་དམུ་ཐེའུ་རང་། འབྱུང་པོ་མི་དང་མི་མ་ཡིན་པ་ལ་
སོགས་པའི་གནོད་པ། བགེགས་རིགས་སྟོང་ཕྲག་བརྒྱད་ཅུའི་གནོད་པ། རླུང་མཁྲིས་བད་ཀན་ལ་སོགས་པ་ནད་རིགས་བཞི་བརྒྱ་རྩ་བཞིའི་གནོད་

༄༅། །པ། ས་ཆུ་མེ་རླུང་ལ་སོགས་པ་འབྱུང་བ་བཞིའི་གནོད་པ། སྟག་གཟིག་དོམ་དྲེད་ལ་སོགས་པ་གཅན་གཟན་གྱི་གནོད་
པ༑ རྒྱལ་པོ་དང་དགྲ་དང་ཆོམ་རྐུན་གྱི་གནོད་པ། དུས་མ་ཡིན་པའི་འཆི་བ་རྨི་ལམ་ངན་པ། མཚན་མ་ངན་པ། ལྟས་ངན་པ། བཀྲ་མི་ཤིས་པ་ལ་
སོགས་པ་དང་། ས་གཡོ་བ། སྐར་མདའ་ལྟུང་བ། ལྕེ་འབེབས་པ་ལ་སོགས་པ་དང་། གཞན་ཡང་གཟུགས་ཅན་གྱི་དགྲའི་གནོད་པ། གཟུགས་
མེད་ཀྱི་བགེགས་ཀྱི་གནོད་པ། ཕ་རོལ་གྱི་བྱད་ཁ་རྦོད་གཏོང་། མནན་གཏད་གཟོར་གསུམ་ལ་སོགས་པའི་གནོད་པ་ཐམས་ཅད་ཞི་ཞིང་མི་འབྱུང་བའི་
ཕྲིན་ལས་མཛད་དུ་གསོལ། མཐུན་རྐྱེན་ཚེ་དང་བསོད་ནམས་དཔལ་དང་འབྱོར་པ་འཁོར་དང་ལོངས་སྤྱོད་སྙན་གྲགས་ལེགས་ཚོགས་སྤང་རྟོགས་ཀྱི་

ཡོན་ཏན་ཐམས་ཅད་ཟླ་བ་ཡར་གྱི་ངོ་བཞིན་དུ་འཕེལ་ཞིང་རྒྱས་པ་དང་། བྱམས་པ་དང་སྙིང་རྗེ་བྱང་ཆུབ་ཀྱི་སེམས་བཅོས་མ་མ་ཡིན་པ་རྒྱུད་ལ་སྐྱེ་བར་
བྱིན་གྱིས་བརླབ་ཏུ་གསོལ། གནས་སྐབས་སུ་ཡང་ཁམས་གསུམ་གྱི་ལྷ་འདྲེ་མི་གསུམ་གྱིས་འགྲོ་བ་མ་ལུས་པ་དབང་བསྡུས་ནས་ཟས་ནོར་ལོངས་སྤྱོད་
ལ་སོགས་པ་ཕོངས་པ་མེད་ཅིང་། དེ་དག་གིས་ཀྱང་བསྟན་པ་དང་བསྟན་པ་འཛིན་པའི་སྐྱེས་བུ་རྣམས་ལ་ཕན་པ་རྒྱ་ཆེན་པོ་འབྱུང་བའི་འཕྲིན་ལས་མཛད་
དུ་གསོལ། འདི་རྣམས་ཀྱི་ལུས་ངག་ཡིད་གསུམ་ལ་གནོད་ཅིང་འཚེ་བར་བྱེད་པའི་དགྲ་བགེགས་ལོག་པར་འདྲེན་པའི་ཚོགས་རྣམས་བསམ་ངན་སྦྱོར་
རྩུབ་ཐམས་ཅད་ཞི་བའི་ཐབས་ཀྱིས་འདུལ་བར་མཛད་དུ་གསོལ། གལ་ཏེ་ཞི་བའི་ཐབས་ཀྱིས་འདུལ་དུ་མ་འཚལ་ན་གང་ལ་གང་འཚམས་པའི་ཆད་པས་

༄༅། །བཅད། ལོག་སྒྲུབ་མཐའ་དག་མྱུར་དུ་ཚར་བཅད་ནས་ཞི་བའི་ཕྲིན་ལས་མཛད་དུ་གསོལ། མདོར་ན་དུས་འདི་ནས་བཟུང་
སྟེ་ཇི་སྲིད་བྱང་ཆུབ་སྙིང་པོ་ལ་མཆིས་ཀྱི་བར་དུ་མཐར་ཐུག་འབྲས་བུ་ཟུང་འཇུག་སྐུ་བཞིའི་བདག་ཉིད་དྲུག་པ་རྡོ་རྗེ་འཆང་ཆེན་པོའི་གོ་འཕང་བདེ་བླག་ཏུ་
འགྲུབ་པའི་ཕྲིན་ལས་དང་སྟོང་གྲོགས་རྒྱ་ཆེན་པོ་མཛད་དུ་གསོལ། ཨོཾ་ཤྲཱི་མཧཱ་སོགས་ཡི་གེ་བདུན་མ། ཨོཾ་ཤྲཱི་སོགས་ཡི་གེ་བཅུ་གཉིས་མ། ཨོཾ་ཤྲཱི་མཧཱ་ཀཱ་
ལ་ཡ་ཤ་ས་ན་སོགས། ལྷམོའི་རོ་རུ་རོ་རུ་སོགས། ཞལ་གྱི་མཧཱ་ཀ་ལ་སོགས། བེག་ཙེའི་ར་མོ་པྲ་ན་སོགས། དམག་ཟོར་མའི་བྷྱོ་རཀྨོ་སོགས། ནོར་སྐྱོང་ལ་ༀ་གྷྲི་རཱ་
ཛ་སོགས། པུ་ཊ་ལ་ༀ་རོ་རུ་སོགས། དཀར་བདུད་ལ་བཛྲ་ཤཱནྟི་སོགས། ཕུར་སྲུང་ལ་བཛྲ་ཀཱི་ལི་ཀཱི་ལི་སོགས། རྒྱལ་བ་སྲས་བཅས་བདེན་པའི་བྱིན་རླབས་

དང་། །ཡི་དམ་ཆོས་སྐྱོང་སྲུང་མའི་ནུས་མཐུ་ཡིས། །འགྲོ་བ་འདི་ལ་བདག་གིས་བསྲུང་ཟིན་གྱིས། །འདི་ལ་སུས་ཀྱང་གནོད་པ་མ་བྱེད་ཅིག ། ༀ་
བཛྲ་རཀྵ་རཀྵ་ཧཱུྃ་ཧཱུྃ་ཧཱུྃ་ཕཊ་སྭཱ་ཧཱ། བགེགས་རིགས་སྟོང་ཕྲག་སོགས། ཞལ་གྲོ།། །། ༈ བལ་ཡུལ་ནས་རྒྱལ་ཡོངས་ས་ཆེན་ཞེས་པ་ལས་གུ་
རུས་སྤེལ།། །།

༄༅། །འབྱུང་བ་ལྔའི་སཱཙྪ་བསྐྲུན་པའི་མཆོད་སྦྱིན་ལ་བརྟེན་པའི་འཆི་བསླུའི་ཆོ་ག་གྲུབ་པའི་ཞལ་ལུང་
འདབ་བརྒྱ་འགྲོལ་བྱེད་ཅེས་བྱ་བ་བཞུགས་སོ།།

༄༅། །འཁོར་ལོའི་མགོན་པོ་བླ་མ་དང་། །གཉིས་མེད་འཇམ་དཔལ་གཤིན་རྗེའི་གཤེད། །གུས་པས་ཕྱག་འཚལ་
འབྱུང་ལྔ་ཡི། །རང་གཟུགས་སཙྪའི་འཆི་བསླུ་འབྲི། །དེའང་ནད་པ་ལ་སོགས་པའི་དོན་དུ་འབྱུང་ལྔའི་སཙྪ་འདེབས་པའི་ལག་ལེན་ལ། སྦྱོར་བ། དངོས་
གཞི། རྗེས་གསུམ་ལས། དང་པོ་ནི་སྟེགས་ཀྱི་ཁར་ཡི་དམ་ལ་ཟླུམ་གཏོར་རྒྱན་ལྡན་ཆུ་གཉིས་དང་ཉེར་སྤྱོད་སྒྲེང་ཚར་དུ་བཀོད་པ་དང་། སྔོན་འགྲོ་གཞི་བདག་དཀར་གཏོར་ལན་

༄༅། །ཆགས་བགེགས་ཀྱི་གཏོར་མ་རྣམས་དཀར་མངར་སོགས་ཟས་སྣ་ཅི་འབྱོར་པས་བརྒྱན་པ་བཤམ། དེའི་མདུན་ཕྱོགས་སུ་ས་སྟེགས་ལ་སོགས་པར་མཎྜལ་
ཆེ་ཆུང་ཇི་ལྟར་རིགས་པ་ལ་ཐིག་ཆེན་བརྒྱད་བཏབ་པས་གྲུ་བཞི་པ་ཤར་སྔོ་ལྷོ་སེར་ནུབ་དམར་བྱང་ལྗང་དབུས་དཀར་བར་བྱས་པའི་གཞི་ལ། ཁམས་ས་གཙང་མ་ལས་སྲུང་བའི་སཱཙྪ་
ལྔ་རྟེན་འབྲེལ་སྙིང་པོ་དང་ཨོཾ་ཧཱུྃ་ཏྲཾ་ཧྲཱིཿ ཨཿ ཞེས་བཟླ་ཞིང་བྱིན་གྱིས་བརླབས་ཏེ་བཏབ་པ་དང་། ཡང་ཁམས་ས་ལ་ནད་པའི་སྐྲ་སེན་ལུས་དྲུད་བསྲེས་པའི་སཱཙྪ་བརྒྱ་རྩའམ་ལོ་

གྲངས་སམ་མ་འབྱོར་ན་ལྔ་རང་རང་གི་ཕྱོགས་མདོག་བྱས་པ་རྣམས། དབུས་དང་ཕྱོགས་བཞིར་ཚོན་གྱི་ཁ་དོག་དང་མཐུན་པར་དགྲམ། དེ་དག་གི་གྲངས་དང་མཉམ་པ་མར་མེ། ལྷ་བཤོས་ངར་གླུད་ཆང་བུ་ཤ་དུམ་ཟས་སྣ་རྣམས་ཀྱང་
བཤམ་མོ། །གཉིས་པ་ནི། ཡི་དམ་རྡོ་རྗེ་འཇིགས་བྱེད་སོགས་གང་ལ་བྱས་ཀྱང་རུང་སྟེ། དེའི་སྒོམ་བཟླས་གཏོར་མ་འབུལ་བ་བཅས་བྱའོ། །འདིར་གཤིན་རྗེ་ཚེ་བདག་ལ་བྱེད་པའི་དབང་དུ་བཏང་ན། སྔོན་འགྲོ་གཏོར་མ་དང་བགེགས་
གཏོར་བསྔོས་ལ་ངག་སྔགས་རྔ་རོལ་དང་བཅས་པས་མཚམས་བཅད། མཆོད་གཏོར་བྱིན་གྱིས་བརླབས་པ་དང་། སྐྱབས་འགྲོ་སེམས་བསྐྱེད་རྣམས་སྤྱི་ལྟར་སྔོན་དུ་འགྲོ་བས། ཨོཾ་སྭ་བྷཱ་ཝ་སོགས་ཀྱིས་སྟོང་པར་སྦྱངས། སྟོང་
པའི་ངང་ལས་རང་ཉིད་གཤིན་རྗེ་ཚེ་བདག་བསྐྱེད་པ་དང་། ཡེ་ཤེས་པ་སྤྱན་དྲངས་པ་ལ་སྨན་མཆོད་རཀྟ། གཏོར་འབུལ། མཆོད་བསྟོད། བསྲུང་བཟློག་གི་བསྒོམ་བཟླས་གཞུང་ལྟར་ཉམས་སུ་བླང་ངོ་། །དེ་ནས་ཐོག་མར་
སཱཙྪ་རབ་ཏུ་གནས་པའི་ཕྱིར། སཱཙྪ་ལ་ལྷ་སྔགས་ཟློས་ཤིང་ཡུངས་ཀར་གྱིས་བྲབ་སྟེ་བགེགས་བསྐྲད། ཇི་ལྟར་བལྟམས་པ་སོགས་སྔགས་དང་བཅས་པས་ཁྲུས་བྱས་ལ། ཨོཾ་སྭ་བྷཱ་ཝ་སོགས་ཀྱིས་སཱཙྪ་རྣམས་སྟོང་པར་

༄༅། །སྦྱངས། ཆོས་ཀུན་སྟོང་པའི་ངང་ཉིད་ལས། །སེང་ཁྲི་པདྨ་ཟླ་བའི་སྟེང་། །ཨོྃ་ལས་འཁོར་ལོ་ཨོཾ་གྱིས་མཚན། །དེ་ལས་རྣམ་པར་སྣང་མཛད་དཀར།
བྱང་ཆུབ་མཆོག་གི་ཕྱག་རྒྱ་ཅན། །སྣ་ཚོགས་དར་དང་རིན་ཆེན་བརྒྱན། །ཞབས་གཉིས་རྡོ་རྗེའི་སྐྱིལ་ཀྲུང་བཞུགས། །དེ་ཉིད་ཡོངས་སུ་གྱུར་པ་ལས། །ཆོས་སྐུའི་མཆོད་
རྟེན་མཚན་ཉིད་རྫོགས། །མཆོད་རྟེན་རྣམས་ཀྱི་བུམ་པའི་ནང་། །དབུས་སུ་སེང་གེ་ཤར་གླང་ཆེན། །ལྷོར་རྟ་ནུབ་ཏུ་རྨ་བྱ་དང་། །བྱང་དུ་མཁའ་ལྡིང་བཏེག་པའི་ཁྲིར། །
པདྨ་ཟླ་བའི་འདབ་ལྔ་ལ། །དབུས་སུ་ཨོཾ་ལས་རྣམ་སྣང་དཀར། །བྱང་ཆུབ་མཆོག་གི་ཕྱག་རྒྱ་ཅན། །ཤར་དུ་ཧཱུྃ་ལས་མི་བསྐྱོད་པ། །སྔོན་པོ་ས་གནོན་མཉམ་གཞག་
ཅན༑ །ལྷོར་ཏྲཱཾ་ལས་རིན་འབྱུང་སེར། །མཆོག་སྦྱིན་མཉམ་གཞག་ཕྱག་རྒྱ་ཅན། །ནུབ་ཏུ་ཧྲཱི་ལས་འོད་དཔག་མེད། །དམར་པོ་ཕྱག་གཉིས་མཉམ་གཞག་ཅན། །བྱང་དུ་

ཨཿ ལས་དོན་ཡོད་གྲུབ། །ལྗང་གུ་སྐྱབས་སྦྱིན་མཉམ་གཞག་ཅན། །ཀུན་ཀྱང་དར་དང་རིན་ཆེན་བརྒྱན། །ཞབས་གཉིས་རྡོ་རྗེའི་སྐྱིལ་ཀྲུང་བཞུགས། །ཀུན་གྱི་མཐའ་སྐོར་
སངས་རྒྱས་དང་། །སེམས་དཔའི་ཚོགས་ཀྱིས་བསྐོར་བར་གྱུར། །ཀུན་གྱི་གནས་གསུམ་ཨོཾ་ཨཱཿ ཧཱུྃ། །ཧཱུྃ་ལས་འོད་འཕྲོས་རིགས་ལྔ་ལ། །རྒྱལ་བ་སྲས་བཅས་ཀྱིས་
བསྐོར་བ། །ཚུར་བྱོན་བཛྲ་ས་མཱ་ཛ༔ཿ།ཛཿ ཧཱུྃ་བཾ་ཧོཿ ས་དབྱེར་མེད་ཐིམ། །བུམ་ནང་ལྷ་ཚོགས་ཐམས་ཅད་ཀྱི། །དཔྲལ་བར་ཨོཾ་ལས་འཁོར་ལོར་ཨོཾ། །མགྲིན་པར་ཨཱཿ
ལས་པདྨར་ཨཱཿ ཐུགས་ཀར་ཧཱུྃ་ལས་རྡོ་རྗེ་ཧུྃ། །སླར་ཡར་འོད་འཕྲོས་དབང་གི་ལྷ། །རིགས་ལྔ་འཁོར་བཅས་ས་མཱ་ཛཿ །དེ་བཞིན་གཤེགས་པ་ཐམས་ཅད་ཀྱིས། །འདི་
རྣམས་དབང་བསྐུར་སྩོལ་གསོལ་བས། །ཇི་ལྟར་བལྟམས་པ་ཙམ་གྱིས་ནི། །ལྷ་རྣམས་ཀྱིས་ནི་ཁྲུས་གསོལ་ལྟར། །ལྷ་ཡི་ཆུ་ནི་དག་པ་ཡིས། །དེ་བཞིན་བདག་གིས་དབང་

༄༅། །བསྐུར་རོ། །ༀ་དེ་བཞིན་གཤེགས་ཀུན་དབང་བསྐུར་དུས། །དཔལ་གྱི་དོན་དུ་ཧཱུྃ་ཞེས་གསུངས། །དབང་བསྐུར་དྲི་མ་དག་བྱས་ཆུ། །ཡར་ལུད་རིགས་
ལྔས་སྤྱི་བོར་བརྒྱན། །རྡོ་རྗེས་སྤྱན་དབྱེ་ཚུལ་དང་། ཀུན་མཁྱེན་ཡེ་ཤེས་སྤྱན་དག་ཀྱང་། །གུས་པས་འཕགས་པའི་སྤྱན་དབྱེ་བས། །ནམ་མཁའ་མཉམ་པའི་སེམས་ཅན་རྣམས། །
སངས་རྒྱས་ཡེ་ཤེས་སྤྱན་ཐོབ་ཤོག །ཨོཾ་ཙཀྵུ་ཙཀྵུ་ས་མནྟ་ཙཀྵུ་བི་ཤོ་དྷ་ནེ་སྭཱ་ཧཱ། ཡེ་ཤེས་སྤྱན་ནི་རྣམ་དག་ཉིད། །ཐོབ་ནས་སེམས་ཅན་དོན་བྱེད་ལ། །འཇུག་པའི་མཐུ་དང་
ལྡན་གྱུར་ཅིག །ཅེས་བརྗོད། མཆོད་བསྟོད་བྱ་བ་ནི། རྒྱལ་བ་སྲས་བཅས་ཐམས་ཅད་ལ། །མཆོད་ཡོན་ཞབས་བསིལ་མེ་ཏོག་སྤོས། །མར་མེ་དྲི་བཤོས་རོལ་མོ་མཆོད། །བཞེས་
ནས་སེམས་ཅན་དོན་མཛད་གསོལ། །ཨོཾ་སརྦ་ཏ་ཐཱ་ག་ཏ་བཛྲ་ཨརྒྷཾ་པུཥྤེ་དྷུ་པེ་ཨཱ་ལོ་ཀེ་གནྡྷེ་ནཻ་ཝི་དྱཱ་ཤབྡ་ཨཱཿ ཧཱུྃ། རོལ་མོ་དང་། ཆོས་སྐུ་མཁའ་བཞིན་དབྱེར་མེད་ཀྱང་།

གཟུགས་སྐུ་འཇའ་ལྟར་སོ་སོར་གསལ། །ཐབས་དང་ཤེས་རབ་མཆོག་བརྙེས་པའི། །རིགས་ལྔ་བདེ་གཤེགས་ལ་ཕྱག་འཚལ། །མཆོད་རྟེན་ལྷ་དང་བཅས་ཞུ་བ། །སཱཙྪའི་
རྣམ་པ་ཇི་བཞིན་གྱུར། །དེ་ནས་ཡེ་དྷརྨ་བཟླས་པས་ནས་ཐོགས་ཏེ། བརྟན་ཞུགས་བྱ་བ་ནི། ཧཱུྃ་བླ་མ་ཡི་དམ་མཁའ་འགྲོ་འཁོར་དང་བཅས། །རིགས་ལྔ་ཡུམ་བཞི་སེམས་དཔའ་ལྷ་མོ་
དང་༑ །ཁྲོ་ཚོགས་བཅས་པ་བདག་ལ་དགོངས་སུ་གསོལ། །འགྲོ་རྣམས་སྙིང་པོ་བྱང་ཆུབ་མ་ཐོབ་བར། །མྱ་ངན་མི་འདའ་བརྟན་པར་བཞུགས་སུ་གསོལ། །ཆོས་སྐུའི་རང་
བཞིན་རྟེན་མཆོག་འདི་རྣམས་ལ། །ཇི་སྲིད་འབྱུང་བཞིའི་གནོད་པས་མ་ཞིག་བར། །ཚད་མེད་ཐུགས་རྗེ་ཕྲིན་ལས་རྒྱ་ཆེན་གྱིས། །འགྲོ་དོན་མཛད་ཅིང་བརྟན་པར་བཞུགས་སུ་
གསོལ། །ཨོཾ་སུ་པྲ་ཏིཥྛ་བཛྲ་ཡེ་སྭཱ་ཧཱ། ཡེ་དྷརྨཱ་ཧེ་ཏུ་པྲ་བྷ་ཝ་སོགས་བརྗོད། དེ་ལྟ་བུ་ལན་གསུམ་དུ་བརྟན་བཞུགས་བྱས་ལ། ཨོཾ་སརྦ་ཏ་ཐཱ་ག་ཏ་བཛྲ་ཨརྒྷཾ་སོགས་ནས་ཤབྡ་ཨཱཿ ཧཱུྃ་བར་གྱིས་

༄༅། །མཆོད། སྣ་ཚོགས་པདྨ་ཟླ་བའི་གདན་སྟེང་དུ། །སྣ་ཚོགས་རིན་ཆེན་ཁམས་ལས་གྲུབ་པ་ཡི། །སྤྲུལ་པའི་མཆོད་རྟེན་སྣ་ཚོགས་རྒྱན་གྱིས་བརྒྱན། །ཆོས་
སྐུའི་རང་བཞིན་ཅན་ལ་ཕྱག་འཚལ་ལོ། །བཀྲ་ཤིས་ཀྱི་མངའ་གསོལ་བ་ནི། སྟོན་མཆོག་དམ་པའམ་ཆེ་བའི་ཆེ་མཆོག་གང་རུང་ཞིག་གིས་བཀྲ་ཤིས་བརྗོད་དོ། །དེ་དག་ནི་སཱཙྪའི་རབ་གནས་སོ།། ༈ །དེ་
ནས་མཆོད་སྦྱིན་སྟོབས་པའི་ཡུལ་དུ་གྱུར་པ་སྤྱན་འདྲེན་ཅིང་དགུག་པ་ནི། རང་གི་སྙིང་ག་ནས་འོད་ཟེར་འཕྲོས་པས་དེ་བཞིན་གཤེགས་པ་རིགས་ལྔ་ལ་སོགས་པ་ཕྱོགས་བཅུའི་སངས་རྒྱས་དང་
བྱང་ཆུབ་སེམས་དཔའ། ཉན་ཐོས་རང་སངས་རྒྱས་ལ་སོགས་པ་མཆོད་ཡུལ་འཕགས་པའི་ཚོགས་དང་། འབྱུང་བ་བཞི་ལ་དབང་བའི་འཁོར་འདས་ཀྱི་མགྲོན་རིགས། སྣང་
ཞིང་སྲིད་པའི་ལྷ་སྲིན་སྡེ་བརྒྱད་ཕན་གནོད་ལས་ཀྱི་འབྲེལ་ཐོགས་མཆོད་སྦྱིན་གྱི་ཡུལ་དུ་གྱུར་པ་ཐམས་ཅད་སྐད་ཅིག་ཉིད་ལ་འདིར་གཤེགས་ཤིག ཧཱུྃ་ཕྱི་ནང་འབྱུང་ལྔའི་རང་

བཞིན་ཉིད། །རྣམ་དག་རིགས་ལྔ་གཙོ་འཁོར་ནི། །རྡོ་རྗེ་རིན་ཆེན་པདྨ་དང་། །རལ་གྲི་འཁོར་ལོའི་རིགས་ཅན་གྱི། །ས་ཆུ་མེ་རླུང་ནམ་མཁའི་ལྷ། །གདོད་ནས་ཆོས་
དབྱིངས་དག་པའི་ངང་། །ཁམས་གསུམ་སྣོད་བཅུད་སྦྱང་བའི་ཕྱིར། །ཐུགས་རྟེན་འདི་ལ་སྤྱན་འདྲེན་གཤེགས། །སྣང་སྲིད་ལྷ་སྲིན་སྡེ་བརྒྱད་དང་། །ནད་ཡམས་འབྱུང་བ་
དགྲ་གཤེད་བདག །ལན་ཆགས་གྲིབ་བདག་ཕོ་མོའི་ཚོགས། །ཐབ་གཞོབ་འཁོར་གྱི་བདག་པོ་རྣམས། །ལན་ཆགས་ཤ་འཁོན་སྦྱང་ཕྱིར་དང་། །རྒྱུ་དང་རྐྱེན་ལས་གྱུར་པ་
ཡི༑ །གནོད་པར་བྱེད་པ་གང་ཡང་རུང་། །འབྱུང་ལྔའི་སཱཙྪས་སྦྱང་ཕྱིར་གཤེགས། །ༀ་ལོ་ཀོཏྟ་ར་ལོ་ཀ་པཱ་ལ་ས་པ་རི་ཝཱ་ར་ས་མཱ་ཛཿ བཞུགས་སུ་གསོལ་པ་ནི། འཇིག་རྟེན་
འདས་དང་མ་འདས་པའི། །མཆོད་སྦྱིན་མགྲོན་དུ་གཉེར་བྱས་པ། །ཐམས་ཅད་སྦྱིན་པའི་བདག་པོ་ཡི། །ཕྱི་ནང་བར་ཆད་བསལ་ཕྱིར་བཞུགས། །ས་མ་ཡ་ཏིཥྛནྟུ། ཁྲུས

༄༅། །གསོལ་ནི། ཇི་ལྟར་བལྟམས་པ་ཙམ་གྱིས་ནི། །ལྷ་རྣམས་ཀྱིས་ནི་ཁྲུས་གསོལ་ལྟར། །ལྷ་ཡི་ཆུ་ནི་དག་པ་ཡིས། །དེ་བཞིན་བདག་གིས་སྐུ་ཁྲུས་
གསོལ། །ཨོཾ་སརྦ་ཏ་ཐཱ་ག་ཏ་ཨ་བྷི་ཥེ་ཀ་ཏ་ས་མཱ་ཡ་ཤྲི་ཡེ་ཧཱུྃ། སྐུ་ཕྱི་བ་ནི། དེ་དག་སྐུ་ལ་མཚུངས་པ་མེད་པའི་གོས། །གཙང་ལ་དྲི་རབ་བསྒོས་པས་སྐུ་ཕྱིའོ། །ཨོཾ་ཧཱུྃ་ཏྲཱ་ཧྲཱིཿ
ཨཿ ཀཱ་ཡ་བི་ཤོ་དྷ་ནི་སྭཱ་ཧཱ། གོས་འབུལ་བ་ནི། སྲབ་འཇམ་ཡང་མཛེས་ལྷ་ཡི་གོས། །ཁ་དོག་ལྔ་ལྡན་ཟུང་སྦྱར་འདི། །འབྱུང་ལྔའི་དབང་སྒྱུར་སྐུ་ལ་གསོལ། །འབྱུང་ལྔ་
འཇིག་མེད་ལུས་ཐོབ་ཤོག །ཨོ་ལོ་ཀོཏྟ་ར་ལོ་ཀ་པཱ་ལ་ས་པ་རི་ཝཱསྟྲ་ཡ་ཨཱཿ ཧཱུྃ། བཤོས་དང་མར་མེ་འབུལ་བ་ནི། འཆི་མེད་བཅུད་ལེན་ལྷ་ཡི་གོས། །ཕྱོགས་ཀུན་སྣང་བྱེད་མར་
མེའི་མདངས། །འབྱུང་ལྔའི་མངའ་བདག་རྣམས་ལ་འབུལ། འབྱུང་ལྔ་གསལ་འཚེར་སྐུ་ཐོབ་ཤོག །ཨོཾ་ལོ་ཀོཏྟ་ར་ལོ་ཀ་པཱ་ལ་ས་པ་རི་ཝཱ་ར་ནཻ་ཝི་དྱཱ་ཨཱ་ལོ་ཀེ་ཨཱཿ

ཧཱུྃ༑ བསྟོད་པ་ནི། ཧཱུྃ་སྣང་སྟོང་རྡོ་རྗེ་ནམ་མཁའི་དབྱིངས། །ཆོས་དབྱིངས་ཡེ་ཤེས་རྡོ་རྗེའི་སྐུ། །བྱང་ཆུབ་མཆོག་གི་ཕྱག་རྒྱ་ཅན། །ཕྱག་འཚལ་རྣམ་པར་སྣང་མཛད་ལ། །
གཟུང་འཛིན་རྡོ་རྗེ་བརྟན་པའི་ས། །མེ་ལོང་ཡེ་ཤེས་རྡོ་རྗེའི་སྐུ། །བདུད་འདུལ་ཆེན་པོའི་ཕྱག་རྒྱ་ཅན། །ཕྱག་འཚལ་མི་བསྐྱོད་རྡོ་རྗེ་ལ། །རིན་ཆེན་རྡོ་རྗེ་འབར་བའི་མེ།
མཉམ་ཉིད་ཡེ་ཤེས་རྡོ་རྗེའི་སྐུ། །མཆོག་སྦྱིན་ཆེན་པོའི་ཕྱག་རྒྱ་ཅན། །ཕྱག་འཚལ་རིན་ཆེན་འབྱུང་ལྡན་ལ། །འདོད་ཆགས་རྡོ་རྗེ་ཆོས་ཀྱི་ཆུ། །སོར་རྟོག་ཡེ་ཤེས་རྡོ་རྗེའི་
སྐུ༑ །ཏིང་འཛིན་ཆེན་པོའི་ཕྱག་རྒྱ་ཅན། །ཕྱག་འཚལ་འོད་དཔག་མེད་མགོན་ལ། །ཕྲག་དོག་རྡོ་རྗེ་བསྐྱོད་པའི་རླུང་། །བྱ་གྲུབ་ཡེ་ཤེས་རྡོ་རྗེའི་སྐུ། །སྐྱབས་སྦྱིན་ཆེན་པོའི་
ཕྱག་རྒྱ་ཅན། །ཕྱག་འཚལ་དོན་ཡོད་གྲུབ་པ་ལའོ། །ཕྱོགས་བཅུའི་རྒྱལ་བ་རྒྱལ་བའི་སྲས། །ཆོས་སྐྱོང་བ་དང་འཇིག་རྟེན་སྐྱོང་། །འབྱུང་བ་ལྔ་ལ་དབང་སྒྱུར་ལྷ། །ཕྱག་

༄༅། །བྱར་འོས་པ་ཀུན་ལ་བསྟོད། །བདག་ཅག་ཡོན་བདག་འཁོར་བཅས་ལ། །ཕྱི་ནང་འབྱུང་བ་འཁྲུགས་གྱུར་པའི། །ནད་གདོན་ཉེར་འཚེ་དུས་མིན་འཆི། །
ཐམས་ཅད་བཟློག་བསྒྱུར་ཕྲིན་ལས་མཛོད། །བཤགས་པ་ནི། ཧཱུྃ་དུག་ལྔ་ཡེ་ཤེས་ལྔར་དག་ནས། །འགྲོ་བའི་དུག་ལྔ་སྦྱོང་མཛད་པའི། །ཡོན་ཏན་མ་རྟོགས་ཀུན་རྟོག་གི། །
ཡུལ་དུ་ཞེན་པ་བཟོད་པར་གསོལ། །ཕན་བྱེད་འབྱུང་བའི་ལྷ་ཚོགས་ལ། །གནོད་པའི་དགྲ་འདྲེར་བཟུང་ནས་ནི། །བརྡེག་བརྡུང་འཁོན་གྱི་ལས་བསགས་པའི། །ཉེས་པ་གང་
ལགས་བཟོད་པར་རིགས། །ཞེས་སོ། །དེ་ནས་རང་ཉིད་ལྷའི་ང་རྒྱལ་དང་ལྡན་པས་གྱེར་བསྒོམ་ལྷན་ཅིག་པས་འདི་སྐད་དོ། །ཧཱུྃ་ང་ནི་འཇམ་དཔལ་གཤིན་རྗེའི་གཤེད། །ང་ནི་འཇམ་དཔལ་ལས་ཀྱི་
ལྷ༑ །ང་ནི་ཚེ་བདག་ཁྲོ་བོའི་རྗེ། །ང་ཡིས་མི་འདུལ་གང་ཡང་མེད། །གཏོ་ཡིས་མི་བཟློག་གཅིག་ཀྱང་མེད། །འབྱུང་བའི་འཁྲུགས་འདྲེ་གཏོ་ཡིས་བསྒྱུར། །སྤར་ཁའི་ཡོ་

འཁྲུགས་གཏོ་ཡིས་བཅོས། །རྐྱེན་ངན་བར་ཆད་གཏོ་ཡིས་བསྒྱུར། །དེ་ཕྱིར་ཡོན་གྱི་བདག་པོ་ལ། །འབྱུང་བ་འཁྲུགས་འདྲེའི་ནད་ལངས་པ། །བདག་ཅག་རྣལ་འབྱོར་སྒྲུབ་
པ་པོས། །རིགས་ལྔའི་སངས་རྒྱས་ཐུགས་ཀྱི་རྟེན། །འབྱུང་ལྔའི་སཙྪ་བཞེངས་ནས་ཀྱང་། །རྒྱལ་ཀུན་ཞིང་ཁམས་རབ་འབྱམས་དངོས། །བྱིན་རླབས་དབང་བསྐུར་རབ་
གནས་པ། །ལྷ་མིའི་བསོད་ནམས་རྟེན་མཆོག་བཞེངས། །དེང་དུས་སྦྱིན་བདག་ལུས་རྟེན་གྱི། །འབྱུང་བ་འཁྲུགས་འདྲེ་ཞི་བ་དང་། །འབྱུང་བ་ཕན་ཚུན་སྟོབས་མཉམ་
ཕྱིར༑ །འབྱུང་བ་ལྔ་ཡི་སཱཙྪ་བཞེངས། །རྣམ་ཤེས་སྒྲོན་མ་རབ་གསལ་ཞིང་། །འབྱུང་བ་ལྔ་མདངས་འཚེར་བའི་ཕྱིར། །ཏིང་འཛིན་སྔགས་ཀྱིས་བྱིན་བརླབས་པའི། །སྣང་
གསལ་མར་མེའི་ཕྲེང་བ་སྤར། །འབྱུང་ཚོགས་འདུས་པའི་ལུས་རྟེན་འདི། །ནད་མེད་རིམ་དུ་སྲོག་འཚོ་ཕྱིར། །རོ་བཅུད་ཕུན་ཚོགས་ལྷ་བཤོས་བསྟར། །ཧཱུྃ་ང་ནི་ཁྲོ་རྒྱལ་

གཤིན་རྗེའི་གཤེད། །ཞལ་གསུམ་མཐིང་དཀར་དམར་བ་ཅན། །ཕྱག་དྲུག་མཚོན་ཆས་ནད་གདོན་འདུལ། །དུར་ཁྲོད་ཆས་བརྒྱན་ཆ་ལུགས་ཀྱིས།
ཁམས་གསུམ་དྲེགས་པ་དངངས་ཤིང་འདར། །ཞབས་གཉིས་བརྐྱང་བསྐུམ་གནོད་བྱེད་མ་ཧེའི་སྟེང་། མནན། འཇིགས་བྱེད་ཡི་དམ་བྱེད་པའི་ཚེ། །མཐིང་ནག་ཞལ་གཅིག་མ་ཧེའི་ཞལ། །ཕྱག་
གཉིས་གྲི་གུག་ཐོད་པ་ཅན། །ཚེ་བདག་གཤིན་རྗེའི་གཤེད་དཔལ་སྟོབས་པོ་ཆེ། །ཞེས་བསྒྱུར། གཞན་ལའང་དེས་འགྲེའོ། གཤིན་རྗེ་སྟོབས་པོ་ཆེ། །ང་ཡིས་མི་བཟློག་གང་ཡང་མེད། །དེ་རིང་རྒྱུ་
སྦྱོར་ཡོན་བདག་ལ། །ཤར་ཕྱོགས་སྤར་ཁ་འཁྲུགས་ལང་བའི། །ན་ཤིའི་རྐྱེན་སྒོ་བྱེ་གྱུར་ན། །འབྱུང་བ་ཤིང་གི་སཱཙྪས་བསྒྱུར། །དེ་རིང་རྒྱུ་སྦྱོར༴ །ལྷོ་ཕྱོགས་སྤར་ཁ་
འཁྲུགས་ལང་བའི། །ན་ཤིའི་རྐྱེན་སྒོ་བྱེ་གྱུར་ན། །འབྱུང་བ་མེ་ཡི་སཱཙྪས་བསྒྱུར། །དེ་རིང་རྒྱུ་སྦྱོར་ཡོན་བདག་ལ། །ནུབ་ཕྱོགས་སྤར་ཁ་འཁྲུགས་ལང་བའི། །ན་ཤིའི་རྐྱེན་

སྒོ་བྱེ་གྱུར་ན། །འབྱུང་བ་ལྕགས་ཀྱི་སཱཙྪས་བསྒྱུར། །དེ་རིང་རྒྱུ་སྦྱོར་ཡོན་བདག་ལ། །བྱང་ཕྱོགས་སྤར་ཁ་འཁྲུགས་ལང་བའི། །ན་ཤིའི་རྐྱེན་སྒོ་བྱེ་གྱུར་ན། །འབྱུང་བ་ཆུ་
ཡི་སཱཙྪས་བསྒྱུར། །དེ་རིང་རྒྱུ་སྦྱོར་ཡོན་བདག་ལ། །དབུས་ཕྱོགས་ས་བདག་འཁྲུགས་ལང་བའི། །ན་ཤིའི་རྐྱེན་སྒོ་བྱེ་གྱུར་ན། །འབྱུང་བ་ས་ཡི་སཱཙྪས་བསྒྱུར། །ཤར་ལྷོ་
ནུབ་བྱང་དབུསཾ་ལྔ་ནས། །འབྱུང་ལྔའི་སཱཙྪེ་ད་བཞུད་ལ། །ནད་གདོན་གྲིབ་ཀྱི་ཁ་ཁོག་ཅིག །དྲི་ཟ་གཤིན་རྗེ་ཀླུ་ཡི་གདོན། །མ་མོ་འབྱུང་པོའི་ཁ་ཁོག་ཅིག །དེ་རིང་རྒྱུ་སྦྱོར་
ཡོན་བདག་གི། །རྐྱེན་ངན་བར་ཆད་ད་སྒྱུར་ཅིག །ཀེག་དང་སྲི་ལང་ད་སྒྱུར་ཅིག །བྱད་ཁ་རྦོད་གཏོང་ཕྱིར་བཟློག་ཅིག །ལྟས་ངན་ཡེ་འདྲོག་ད་སྒྱུར་ཅིག །ན་སྒོ་འཆི་སྒོ་ད་
སྡོམས་ཤིག །ནད་དང་གདོན་བགེགས་འཚེ་བ་རྣམས། །བཟློག་བསྒྱུར་ཕྲིན་ལས་གྲུབ་པར་མཛོད། །ཅེས་བརྗོད་དོ། །དེ་ནས་ནད་པ་སོགས་ཁྲུས་བྱ་བའི་ཕྱིར། རྒྱས་པ་ན་བུམ་པའི་ནང་དུ་ཁྲོ་བོ་

༄༅། །བདུད་རྩི་འཁྱིལ་པ་བསྐྱེད་བཟླས་བྱ། མི་ནུས་ན་བུམ་པའི་ཆུ་ལ་དམིགས་ཏེ། ཨོཾ་བཛྲ་ཨ་མྲྀ་ཏ་ཀུཎྜ་ལི་ཧ་ན་ཧ་ན་ཧཱུྃ་ཕཊ། ཅེས་པ་བརྒྱ་རྩ་གཅིག་བཟླས་ལ། ཆུ་དེས་ནད་པའི་གདོང་ལ་སོགས་
པ་བཀྲུ་ཞིང་། ཨོཾ་བཛྲ་ཨ་མྲྀ་ཏ་སོགས་སྔགས་དང༌། སྦྱིན་པའི་བདག་པོའི་ཚེ་ཐོག་མ་མེད་པ་ནས་བསགས་པའི་སྡིག་པ་དང་སྒྲིབ་པ་ཐམས་ཅད་ཤཱནྟི་ཀུ་རུ་སྭཱ་ཧཱ། ནད་ཐམས་
ཅད༴ དེ་བཞིན་དུ་གདོན༴ རིམས་ཐམས་ཅད་ཤཱནྟིཾ་ཀུ་རུ་སྭཱ་ཧཱ། ཉེ་བར་འཚེ་བ་ཐམས་ཅད་ཤཱནྟིཾ་ཀུ་རུ་སྭཱ་ཧཱ། དུས་མ་ཡིན་པ་ཐམས་ཅད་ཤཱནྟིཾ་ཀུ་རུ་སྭཱ་ཧཱ། འཁོན་དང་གྲིབ་
དང་མི་གཙང་བ་ཐམས་ཅད་ཤཱནྟིཾ་ཀུ་རུ་སྭཱ་ཧཱ། བྱད་དང་བྱུར་དང་སྐལ་བ་ངན་པ་ཐམས་ཅད་ཤཱནྟིཾ་ཀུ་རུ་སྭཱ་ཧཱ། བཀྲ་མི་ཤིས་པ་ཐམས་ཅད་ཤཱནྟིཾ་ཀུ་རུ་སྭཱ་ཧཱ། མཚན་མོ་ནག་མོ་
དང་དུས་ཀྱི་ཞགས་པ་དང་གཤིན་རྗེའི་ཕོ་ཉ་ཐམས་ཅད་ཤཱནྟིཾ་ཀུ་རུ་སྭཱ་ཧཱ། བགེགས་དང་ལོག་པར་འདྲེན་པ་ཐམས་ཅད་ཤཱནྟིཾ་ཀུ་རུ་སྭཱ་ཧཱ། རྒྱལ་པོ་དང་ཐེའུ་རང་གི་གནོད་པ་

ཐམས་ཅད་ཤཱནྟིཾ་ཀུ་རུ་སྭཱ་ཧཱ། ཀླུ་དང་ས་བདག་གི་གནོད་པ་ཐམས་ཅད་ཤཱནྟིཾ་ཀུ་རུ་སྭཱ་ཧཱ། བཙན་དང་དམུའི་གནོད་པ་ཐམས་ཅད་ཤཱནྟིཾ་ཀུ་རུ་སྭཱ་ཧཱ། ཞེས་བཀྲུས་པའི་ཆུ་སྣོད་དུ་
བསགས། སླར་ཡང་ནད་པའི་ཁར་ཆུ་བཟུང་དུ་བཅུག་ལ། རྡོ་རྗེ་དང་རྨ་བྱའི་མདོངས་ལྷན་ཅིག་པས་བྱབ་པའི་ཚུལ་བྱ་ཞིང་། ཨ་མྲྀ་ཏ་དང་། གོང་གི་ཚིག་དེ་རྣམས་ཀྱིཤཱནྟི་གི་ཚབ་ཏུ། ཨ་པ་ན་ཡ་སྭཱ་ཧཱ། ཞེས་བཏགས་པ་
ཚར་གཅིག་གིས་བྱབས་ཏེ་ཁའི་ཆུ་ཁྲུས་ཆུའི་ནང་དུ་དོར་རོ། །དེ་ནས་ཁྲུས་ཆུ་དེ་ཕྱོགས་བཞིའི་གླུད་ཀྱི་སྟེང་དུ་བླུགས། གླུད་གོས་དང་ཆང་བུ་ལོ་གྲངས། ཤ་དུམ་དང་གཞན་ཡང་ཁ་ཟས་ཅི་འབྱོར་པ་སྤུངས་པ་རྣམས་ལ་ཆུ་གཙང་གིས་བྲན་
ལ། སླར་ཡང་སྔར་མ་ཁུགས་པའི་རིགས་ཡོད་ན་བདེན་པའི་སྟོབས་ཀྱིས་དགུག་པ་ནི། ན་མོ་རྗེ་བཙུན་རྩ་བ་དང་བརྒྱུད་པར་བཅས་པའི་དཔལ་ལྡན་བླ་མ་དམ་པ་རྣམས་ཀྱི་བཀའ་བདེན་པ་
དང་༑ སངས་རྒྱས་ཀྱི་བཀའ་བདེན་པ་དང་། ཆོས་ཀྱི་བཀའ་བདེན་པ་དང་། དགེ་འདུན་གྱི་བཀའ་བདེན་པ་དང་། འཇམ་དཔལ་གཤིན་རྗེ་གཤེད་ཀྱི་ལྷ་ཚོགས་རྣམས་ཀྱི་

༄༅། །བཀའ་བདེན་པ་དང་བདེན་པ་ཆེན་པོའི་བྱིན་གྱིས་བརླབས་ཀྱིས། འཇིག་རྟེན་གྱི་ཁམས་ན་གནས་པའི་གྲིབ་འདྲེ་འཆི་བདག་གླུད་བདག་སྤྱི་དང་། བྱེ་བྲག་ཏུ་
སྦྱིན་པའི་བདག་པོ་ཆེ་གེ་མོའི་ལུས་ངག་ཡིད་གསུམ་ལ་གནོད་ཅིང་ཤ་འཁོན་དུ་གྱུར་པ། ནད་བདག་འཆི་བདག་གླུད་ཀྱི་བདག་པོ་ཐམས་ཅད། འཆི་བསླུ་སྲོག་གླུད་ལེན་པའི་
ཕྱིར། སྐད་ཅིག་ཐང་ཅིག་ཡུད་ཙམ་ལ་འདིར་མཆིས་པར་གྱུར་ཅིག་ཨཱ་ཀཪྵ་ཡ་ཛཿ ཞེས་པས་བཀུག ་བླ་མ་ཡི་དམ་ལྷ་ཚོགས་དང་། །ཕྱོགས་བཅུའི་རྒྱལ་བ་སྲས་བཅས་
དང་༑ །བཀའ་སྲུང་དམ་ཅན་སྲུང་མའི་ཚོགས། །སྤྲིན་ལྟར་གཏིབས་པའི་འོག་རོལ་དུ། །སྲིད་གསུམ་གནས་པའི་གྲིབ་འདྲེ་དང་། །བྱེ་བྲག་བདག་དང་སྦྱིན་བདག་ལ། །
གནོད་ཅིང་ཤ་འཁོན་གཉེར་བྱེད་པའི། །ནད་བདག་གླུད་བདག་མ་ལུས་པ། །སྦྱིན་བདག་ཡོན་མཆོད་འཁོར་བཅས་ཀྱི། །འཆི་བསླུ་སྲོག་གླུད་ལེན་ཕྱིར་དུ། །དཀོན་མཆོག་

གསུམ་གྱི་བདེན་པའི་མཐུས། །འདིར་འདུས་དགའ་བའི་སེམས་ཀྱིས་འཁོད། །ཅེས་བརྗོད། དེ་ནས་མདུན་གྱི་སྒྲུབ་རྫས་རྣམས་ལ་དམིགས་ནས། ཨོཾ་སྭ་བྷཱ་ཝ་སོགས་ཀྱིས་སྦྱངས། སྟོང་པའི་
ངང་ལས་རྒྱུ་རྫས་རིན་པོ་ཆེ་སྣ་ཚོགས་ལས་གྲུབ་པའི་གླུད་དང་འདོད་པའི་ཡོན་ཏན་བསམ་གྱིས་མི་ཁྱབ་པ་སོ་སོའི་འདོད་པའི་རེ་བ་ཐམས་ཅད་ཡིད་བཞིན་དུ་བསྐང་བའི་ནུས་པ་
ཕུན་སུམ་ཚོགས་པ་དང་ལྡན་པར་གྱུར་པར་བསམས་ལ། ཨོཾ་ཨཱཿ ཧཱུཾ་ལན་གསུམ་དང་། ལག་པ་མཆོག་སྦྱིན་དང་བཅས་ཏེ། ན་མཿ སརྦ་ཏ་ཐཱ་ག་ཏ་ཨ་ཝ་ལོ་ཀི་ཏེ་ཨོཾ་སམྦྷ་ར་སམྦྷ་ར་ཧཱུཾ།
ཉེར་གཅིག་གིས་བསྔོས་ལ། ཧཱུཾ་བདག་གི་བསམ་པའི་སྟོབས་དང་ནི། །དེ་བཞིན་གཤེགས་པའི་སྦྱིན་སྟོབས་དང་། །ཆོས་ཀྱི་དབྱིངས་ཀྱི་སྟོབས་རྣམས་ཀྱིས། །ལན་ཆགས་མགྲོན་
ལ་གང་བྱིན་པ། །དོན་རྣམས་གང་དག་བསམས་པ་ཀུན། །འཇིག་རྟེན་ཁམས་འདི་མ་ལུས་པ། །དེ་དག་ཐམས་ཅད་ཅི་རིགས་པ། །ཐོགས་པ་མེད་པར་འབྱུང་གྱུར་ཅིག །

༄༅། །ཧཱུྃ་སྲིད་གསུམ་གནས་པའི་གྲིབ་འདྲེ་དང་། །བྱེ་བྲག་དེང་གི་སྦྱིན་བདག་ལ། །གནོད་ཅིང་ཤ་འཁོན་གཉེར་བྱེད་པའི། །ནད་བདག་གླུད་བདག་མ་ལུས་
དང་༑ །འབྱུང་བའི་ལོ་བདུད་ཐམས་ཅད་ལ། །འབྱུང་ལྔ་གླུད་ཀྱི་ངར་མི་འདི། །ཞལ་བཟང་སྤྱན་བཟང་གོས་ཀྱང་བཟང་། །ཆང་བུ་ཤ་རྗེན་ཟ་བ་སོགས། །འདོད་ཡོན་
ལོངས་སྤྱོད་རི་ལྟར་སྤུངས། །ཏིང་འཛིན་སྔགས་ཀྱིས་རྒྱ་ཆེར་སྤེལ། །དེང་འདིར་ཆེ་གེ་མོ་ཞེས་པའི། །ཚེ་དང་སྲོག་གི་གླུད་དུ་འབུལ། །གླུད་འདི་ལོངས་ལ་ཚེ་སྲོག་བྱིན། །
བཟུང་བ་ཐོང་ལ་བཅིངས་པ་ཁྲོལ། །ཕྱིན་ཆད་གནོད་པ་མ་བྱེད་ཅིག །འཆི་བའི་སྲོག ༴ །འཚོ་བའི་ཟས ༴ །རང་གི་ལུས ༴ །གཞན་ལ༴ །ༀ་ཆེན་པོའམ་ཆུང་དུ་གང་དག་
གིས༑ །ལུས་ལ་མངོན་པར་གནོད་གྱུར་པའི། །ནད་དེ་ཉེ་བར་བྱུང་ནས་ནི། །གདོན་རྣམས་རང་གི་གནས་སུ་དེངས། །དེ་ལྟར་བདག་གིས་ཅི་ནུས་ཀྱིས། །མཆོད་དང་

བསྙེན་བཀུར་བྱས་པ་ཡི། །དམ་ཚིག་གནས་ལ་གནས་ནས་སུ། །བདག་གི་བསམ་པ་སྐོང་བར་མཛོད། །འདིར་ནི་བདག་ཅག་སྦྱིན་བདག་གི། །ནད་དེ་རབ་ཏུ་སོལ་མཛོད་
ལ༑ །གདོན་རྣམས་རང་གི་གནས་སུ་སོངས། །སརྦ་བིགྷྣན་གཙྪ། ཞེས་དང་། ཨ་ཀོ་ཏ་སོགས་ཡི་དམ་གང་ཡིན་གྱི་དྲག་སྔགས་བརྗོད་དོ། །གླུད་རྫས་དང་བཅས་པ་ལོ་བདུད་ཡོད་པའི་ཕྱོགས་སམ་ཆུ་བོར་
བསྐྱལ་ལོ། །དེ་ནས་བསྲུང་བའི་སཱཙྪ་ལྔ་པོ་མ་གཏོགས་པ་ཕྱོགས་བཞིའི་སཱཙྪ་རྣམས་ཤར་ནས་རིམ་བཞིན་ཁང་སྟེང་ལ་སོགས་པའི་ཕྱོགས་ཕྱོགས་སུ་ཚིགས་བཅད་རེ་རྫོགས་པ་དང་འབུལ་དུ་བཅུག་སྟེ། དེའང་། ཧཱུྃ་འབྱུང་བ་མཆོད་
རྟེན་ཆེན་པོ་འདི། །རྡོ་རྗེ་སེམས་དཔའི་ལྷ་ཚོགས་ལ། །འབུལ་ལོ་བདག་དང་ཡོན་བདག་གི། །ཞེ་སྡང་ནད་རྣམས་ཞི་བ་དང་། །ཤར་ཕྱོགས་ཤིང་ཁམས་མ་འཁྲུགས་
ཤིག །སཱཙྪ་རྣམས་ཤར་ཕྱོགས་སུ་འབུལ། དེ་བཞིན་དུ། ཧཱུྃ་རིན་ཆེན་སྤུངས་པའི་མཆོད་རྟེན་འདི། །རིན་ཆེན་འབྱུང་ལྡན་ལྷ་ཚོགས་ལ། །འབུལ་ལོ་བདག་དང་ཡོན་བདག་གི། །ང་

༄༅། །རྒྱལ་ནད་རྣམས་ཞི་བ་དང་། །ལྷོ་ཕྱོགས་མེ་ཁམས་མ་འཁྲུགས་ཤིག །ཧཱུཾ་པདྨ་སྤུངས་པའི་མཆོད་རྟེན་འདི། །སྣང་བ་མཐའ་ཡས་ལྷ་ཚོགས་ལ།
འབུལ་ལོ་བདག་དང་ཡོན་བདག་གི། །འདོད་ཆགས་ནད་རྣམས་ཞི་བ་དང་། །ནུབ་ཕྱོགས་ལྕགས་ཁམས་མ་འཁྲུགས་ཤིག ། ཧཱུྃ་འབྲས་བུ་སྤུངས་པའི་མཆོད་རྟེན་འདི།
དོན་ཡོད་གྲུབ་པའི་ལྷ་ཚོགས་ལ། །འབུལ་ལོ་བདག་དང་ཡོན་བདག་གི། །ཕྲག་དོག་ནད་རྣམས་ཞི་བ་དང་། །བྱང་ཕྱོགས་ཆུ་ཁམས་མ་འཁྲུགས་ཤིག །ཧཱུྃ་ཆོས་ཀྱི་འཁོར་
ལོའི་མཆོད་རྟེན་འདི། །རྣམ་པར་སྣང་མཛད་ལྷ་ཚོགས་ལ། །འབུལ་ལོ་བདག་དང་ཡོན་བདག་གི། །གཏི་མུག་ནད་རྣམས་ཞི་བ་དང་། །དབུས་ཕྱོགས་ས་ཁམས་མ་
འཁྲུགས་ཤིག །ཅེས་པས་འབུལ། སྲུང་བའི་སཱཙྪ་རྣམས་དབུས་ནས་རིམ་པར་སྦྱིན་བདག་གི་སྤྱི་བོ། མགྲིན་པ། སྙིང་ག ལྟེ་བ། གསང་བ་རྣམས་སུ་རེག་པ་དང་བསྟུན་ལ། ཧཱུྃ་སྤྱི་བོར་བདེ་ཆེན་འཁོར་ལོ་ལ། །

རྣམ་པར་སྣང་མཛད་ལྷ་ཚོགས་ཀྱིས། །བསྲུང་ཞིང་འཆི་མེད་དངོས་གྲུབ་སྩོལ། །ཨོཾ་སརྦ་ཏ་ཐཱ་ག་ཏ་བཻ་རོ་ཙ་ན་ཀཱ་ཡ་རཀྵནྟུ། ཨཱ་ཡུཿ སིདྡྷི་ཛཿ ཧཱུྃ་མགྲིན་པ་ལོངས་སྤྱོད་
འཁོར་ལོ་ལ། །སྣང་བ་མཐའ་ཡས་ལྷ་ཚོགས་ཀྱིས། །བསྲུང་ཞིང་འཆི་མེད་དངོས་གྲུབ་སྩོལ། །ཨོཾ་སརྦ་ཏ་ཐཱ་ག་ཏ་ཨ་མྲི་ཏཱ་བྷ་ཝཱཀ་རཀྵནྟུ། ཨཱ་ཡུཿ སིདྡྷི་ཛཿ ཧཱུྃ་སྙིང་
ག་ཆོས་ཀྱི་འཁོར་ལོ་ལ། །རྡོ་རྗེ་སེམས་དཔའི་ལྷ་ཚོགས་ཀྱིས། །བསྲུང་ཞིང་འཆི་མེད་དངོས་གྲུབ་སྩོལ། །ཨོཾ་སརྦ་ཏ་ཐཱ་ག་ཏ་བཛྲ་ས་ཏཱ་ཙིཏྟ་རཀྵནྟུ། ཨཱ་ཡུཿ སིདྡྷི་ཛཿ
ཧཱུྃ་ལྟེ་བ་སྤྲུལ་པའི་འཁོར་ལོ་ལ། །རིན་ཆེན་འབྱུང་ལྡན་ལྷ་ཚོགས་ཀྱིས། །བསྲུང་ཞིང་འཆི་མེད་དངོས་གྲུབ་སྩོལ། །ཨོཾ་སརྦ་ཏ་ཐཱ་ག་ཏ་རཏྣ་སཾ་བྷ་ཝ་ན་བྷི་རཀཱནྟུ། ཨཱ་
ཡུཿ སིདྡྷི་ཛཿ ཧཱུྃ་གསང་གནས་བདེ་སྐྱོང་འཁོར་ལོ་ལ། །དོན་ཡོད་གྲུབ་པའི་ལྷ་ཚོགས་ཀྱིས། །བསྲུང་ཞིང་འཆི་མེད་དངོས་གྲུབ་སྩོལ། །ཨོཾ་སརྦ་ཏ་ཐཱ་ག་ཏ་ཨ་མོ་གྷ་

༄༅། །སིདྡྷིཿ གུ་ཧྱ་རཀྵནྟུ། ཨཱ་ཡུཿ སིདྡྷི་ཛཿ ཞེས་པས་གནས་ལྔ་བསྲུང་། སླར་རྡོ་རྗེའི་བསྲུང་བ་ནི། སྦྱིན་བདག་གི་སྤྱི་བོ་དང་མདུན་རྒྱབ་གཉིས་དང་། དཔུང་པ་གཉིས། པུས་མོ་གཉིས་རྣམས་
སུ་རྡོ་རྗེ་རྒྱ་གྲམ་གྱིས་རེག་པ་དང་བཅས་ཏེ། གོང་གི་ཁྲུས་ཀྱི་སྐབས་ལྟར་ཨ་མྲྀ་ཏའི་སྔགས་དང་། སྦྱིན་པའི་བདག་པོས་ཚེ་ཐོག་མ་མེད་པ་ནས་བསགས་པའི་སྡིག་པ་དང་སྒྲིབ་པ་ཐམས་ཅད་རཀྵ་
རཀྵཿ  སོགས་ནས་བཙན་དང་དམུའི་གནོད་པ་ཐམས་ཅད༴ ཞེས་དང་། རིགས་ལྔའི་བདེ་གཤེགས་ཚེ་ཡི་བདག །རྒྱུ་སྦྱོར་ཡོན་གྱི་བདག་པོ་འདིར། །ཚེ་ཡི་མུ་ཐག་རྐྱང་དུ་
གསོལ༑ །ལུས་ལ་རྡོ་རྗེའི་གོ་ཆ་བགོས། །མགོ་ལ་རྡོ་རྗེའི་དབུ་རྨོག་བགོས། །སྟེང་དུ་འཁོར་ལོའི་གུར་ཁང་ཕུབ། །འོག་ཏུ་པདྨའི་ཐང་མ་བརྡལ། །ལོགས་སུ་རིན་ཆེན་
རལ་གྲིའི་ཚོགས། །མཚོན་ཆ་འབར་བའི་གུར་ཁང་བསྐོར། །ཅིས་ཀྱང་མི་ཤིགས་མི་ཚུགས་པའི། །བསྲུང་བ་བླ་ན་མེད་པ་ཡིས། །སྦྱིན་བདག་འདི་ལ་བསྲུང་དུ་གསོལ། །

ཞེས་པས་བསྲུང་། ཤིས་པ་བརྗོད་པའི་མེ་ཏོག་གཏོར་ཞིང་། ཆེ་བའི་ཆེ་མཆོག་སོགས་དང་། མི་འགྱུར་ལྷུན་པོ་སོགས་དང་། བགེགས་རིགས་སྟོང་ཕྲག་བརྒྱད་ཅུ་ཞི་བ་སོགས་དང་། བསོད་ནམས་
རི་བོ་བཞིན་དུ་སོགས་དང་། ལོ་བརྒྱ་ཐུབ་ཅིང་སོགས་དང་། ཚངས་དང་ལྷ་དབང་སོགས་དང་། ཉིན་མོ་བདེ་ལེགས་སོགས་ཀྱི་མཐར། སྦྱིན་པའི་བདག་པོས་གཙོར་བྱས་པའི་སྐྱེ་དགུ་
ཐམས་ཅད་སྤང་བྱ་མི་མཐུན་པའི་ཕྱོགས་ཐམས་ཅད་རྣམ་པར་རྒྱལ་ནས་བཀྲ་ཤིས་པར་གྱུར་ཅིག ཛ་ཡ་ཛ་ཡ་བི་ཛ་ཡནྟུ། ཞེས་བརྗོད་དེ། ནད་པའམ་སྦྱིན་བདག་རང་གནས་སུ་གཏང་ངོ༌། །
གསུམ་པ་རྗེས་ནི། སྔར་སྤྱན་དྲངས་པའི་འཇིག་རྟེན་ལས་འདས་པ་དང་འཇིག་རྟེན་པ་ཐམས་ཅད་ལ་མཆོད་པར་བསམས་ལ། ཨོ་ལོ་ཀོཏྟ་ར་ལོ་ཀ་པཱ་ལ་ས་པ་རི་ཝཱ་ར་ཨོཾ་བཛྲ་ཨརྒྷཾ་པུཥྤེ་དྷུ་པེ་ཨཱ་ལ་ཀེ་གནྡྷེ་ནཻ་ཝི་
དྱཱ་ཤབྡ་ཏཱིཙྪ་སྭཱ་ཧཱ། ཆོས་སྐུ་ནམ་མཁའ་བཞིན་དུ་སོགས་ཤླཽ་ཀ་གཅིག་དང་། ཕྱོགས་བཅུའི་རྒྱལ་བ་རྒྱལ་བའི་སྲས། །ཆོས་སྐྱོང་བ་དང་འཇིག་རྟེན་སྐྱོང་། །འབྱུང་བ་ལྔ་ལ་དབང་

༄༅། །བསྒྱུར་ལྷ། །ཕྱག་བྱར་འོས་པ་ཀུན་ལ་བསྟོད། །བདག་ཅག་ཡོན་བདག་འཁོར་བཅས་ལ། །ཕྱི་ནང་འབྱུང་བ་འཁྲུགས་འགྱུར་བའི། །ནད་གདོན་ཉེར་
འཚེ་དུས་མིན་འཆི། །ཐམས་ཅད་ཞི་བར་མཛད་དུ་གསོལ། །ཞེས་དང་། མ་འབྱོར་པ་དང་ཉམས་པ་སོགས་ཀྱིས་བཟོད་པར་གསོལ། །ཨོཾ་ཁྱེད་ཀྱིས་སེམས་ཅན་སོགས་དང་། ཨོ་
བཛྲ་མུཿ ཡེ་ཤེས་པ་རང་བཞིན་གྱི་གནས་སུ་གཤེགས། མཆོད་སྦྱིན་གནས་འདིར་གང་ལྷགས་པ། །འབྱུང་པོ་ས་འོག་རྒྱུ་བ་དང་། །གང་ཡང་ས་སྟེང་འཁོད་པ་དང་། །
ས་བླར་རྒྱུ་བ་གང་ཡིན་པ། ་།མགུ་བར་གྱིས་ལ་རང་གནས་སུ། །ཐམས་ཅད་ཐ་དད་འགྲོ་བར་གྱིས། །སརྦ་བྷཱུ་ཏ་གཙྪ། སརྦ་པྲེ་ཏ་གཙྪ། རང་གི་དཔྲལ་བར་ཨོཾ། མགྲིན་
པར་ཨཱཿ ཐུགས་ཀར་ཧཱུྃ། ཞེས་བསམ་ཞིང་ལས་ཀྱི་རྗེས་མི་མངོན་པར་བྱས་ལ། དགེ་བ་འདི་ཡིས་མྱུར་དུ་བདག །སྦྱིན་པ་རྣམ་བཞིའི་དགའ་སྟོན་གྱི། །མགྲོན་དུ་འགྲོ་བ་ཀུན་གཉེར་

ཞིང་༑ །བྱང་ཆུབ་ལམ་དུ་བཀྲི་བར་ཤོག །ཅེས་དང་། བཀྲ་ཤིས་ཅི་རིགས་པས་མཐའ་བརྒྱན་པར་བྱའོ། །སཱཙྪ་རྣམས་ཚ་ཁང་ངམ་ཆུ་བོའི་འགྲམ་ལ་སོགས་པ་ག་ང་བདེར་བཞུགས་སུ་གསོལ་ལོ། །འབྱུང་ལྔའི་སཱཙྪ་བསྐྲུན་
པའི་མཆོད་སྦྱིན་གྱི། །རྣལ་འབྱོར་ལ་བརྟེན་ཚེ་སྲོག་བསླུ་བའི་ཐབས། །གྲུབ་པའི་ཞལ་ལུང་སྦས་དོན་མྱ་རག་མེད། །ཆེས་གསལ་མཚར་སྡུག་རྐང་རྩེས་རྣམ་པར་དཀྲོལ། །དགེ་བས་ཡིད་ཅན་རྣམ་པར་གྲོལ་གྱུར་པ། །དེ་སྲིད་ཚེ་སྲོག་རྡོ་རྗེ་
ལྟར་བརྟན་པས། །བྱང་ཆུབ་སྤྱོད་པས་སངས་རྒྱས་ཞིང་སྦྱོང་ཞིང་། །སེམས་ཅན་བྱང་ཆུབ་ཡོངས་སུ་སྨིན་བྱེད་ཤོག །ཅེས་འབྱུང་བ་ལྔའི་སཱཙྪ་བསྐྲུན་པའི་མཆོག་སྦྱིན་ལ་བརྟེན་པའི་འཆི་བ་བསླུ་བའི་ཆོ་ག་གྲུབ་པའི་ཞལ་ལུང་འདབ་བརྒྱ་
འགྲོལ་བྱེད་ཅེས་བྱ་བ་འདི་ནི། ཟབ་གསང་སྤྱོད་པའི་གྱེར་བསྒོམ་པ་སྒང་མགོན་གྱིས་བསྐུལ་བའི་ངོར། སློབ་དཔོན་དགའ་རབ་རྡོ་རྗེས་མཛད་པའི་གཞུང་དོན་ཉམས་སུ་བླང་བདེ་བར། བརྗེ་ཚུལ་ཁྲིམས་རིན་ཆེན་དུ་འབོད་པས་བསྡེབས་པ་
སེམས་ཅན་ཐམས་ཅད་ལ་ཕན་ཐོགས་པར་གྱུར་ཅིག། །།སརྦ་མངྒ་ལཾ་བྷ་ཝ་ཏུ།། །། ༈ བལ་ཡུལ་ནས་རྒྱལ་ཡོངས་ས་ཆེན་ཞེས་པ་ལས་གུ་རུས་སྤྲེལ།། །།

༄༅། །ཆུ་གཏོར་གཏོང་ཚུལ་གྱི་ཡི་གེ་འདོད་དགུའི་ཆར་འབེབས་ཞེས་བྱ་བ་བཞུགས་སོ།།

༄༅། །ན་མོ་གུ་རུ་བུདྡྷ་དྷུ་ཛཱ་ཡ། འདིར་རྒྱུ་དང་ཚེགས་ཆུང་ཞིང་ཕན་ཡོན་དང་འབྲས་བུ་ཤིན་ཏུ་ཆེ་བའི་ཆུ་གཏོར་གཏོང་བའི་རིམ་པ་ལ། སྦྱོར་དངོས་
རྗེས་གསུམ་ལས། དང་པོ་ནི། མཁར་བ་དང་བསེ་དང་ལྕགས་མ་ཡིན་པའི་ཟངས་དང་རྫས་ལ་སོགས་པ་ལས་བྱས་པའི་སྣོད་དྲི་མ་མེད་པའི་ནང་དུ་ཆུ་གཙང་གིས་བཀང་བ་ལ་བ་
དམར་མོའི་འོ་མ་དང་། ཞོ་དང་མར་གསར་ཏེ་དཀར་གསུམ་སྟོབས་མ་ཆུང་ཙམ་བླུགས་པ་ལ། ཕྱེ་གཙང་མ་ཇི་ལྟར་རིགས་པ་བཏབ། གཞན་ཡང་ཀཎྜ་ཀ་རི། དབང་ལག སླེ་

༄༅། །ཏྲེས། རྒྱ་མཚོ་ལྦུ་བ། ཤུདག་དཀར་པོ་སྟེ་སྨན་ལྔ། ནས། གྲོ། སྲན་མ་དཀར་པོ། ཏིལ། སོ་བ་སྟེ་འབྲུ་ལྔ། གསེར། དངུལ། བྱི་རུ། མུ་
མེན། མུ་ཏིག་སྟེ་རིན་པོ་ཆེ་ལྔ། ཙན་དན་དཀར་དམར། གུར་གུམ། ཛཱ་ཏི། ག་པུར་ཏེ་དྲི་ལྔ། དེ་རྣམས་ཞིབ་པར་བཏགས་ལ་བཏབ། གཞན་ཡང་དར་ཚོན་སྣ་ཚོགས་
དང་། དབྱར་ཡིན་ན་མེ་ཏོག་སྣ་ཚོགས་པ་བཏབ་པ་བཤམ་མོ། །གཉིས་པ་དངོས་གཞི་ནི། དང་པོ་མཆོད་པ་བྱིན་རླབས་ནི། ཨོཾ་བཛྲ་ཨ་མྲྀ་ཏ་ཀུཎྜ་ལི་ཧ་ན་ཧ་ན་ཧཱུྃ།

ཧཱུྃ་ཧཱུྃ་ཕཊ་སྭཱ་ཧཱ། ཨོཾ་སྭ་བྷཱ་ཝཤུདྡྷཿ སརྦ་དྷརྨཱཿ སྭ་བྷཱ་ཝ་ཤུདྡྷོ྅ཧཾ། སྟོང་པའི་ངང་ལས་ཨོཾ་ལས་བྱུང་བའི་རིན་པོ་ཆེ་ལས་གྲུབ་པའི་སྣོད་ཡངས་ཤིང་རྒྱ་ཆེ་བ་རྣམས་ཀྱི་ནང་དུ་
ཨོཾ་ཞུ་བ་ལས་བྱུང་བའི་མཆོད་ཡོན་སོགས་ནས་རོལ་མོ་རྣམས་དྭངས་ཤིང་ཐོགས་པ་མེད་པ་ནམ་མཁའི་ཁམས་ཐམས་ཅད་གང་བར་གྱུར། ཨོཾ་ཨརྒྷཾ་ནས་ཤབྡའིབར་གྱིས་བྱིན་
དབབ། བདག་དང་འགྲོ་བ་ཁམས་གསུམ་ནམ་མཁའི་མཐའ་དང་མཉམ་པའི་སེམས་ཅན་ཐམས་ཅད་སོགས་སྐྱབས་འགྲོ་དང་། བླ་མ་དང་དཀོན་མཆོག་རིན་པོ་ཆེ་རྣམ་པ་གསུམ་ལ་
བདག་ཕྱག་འཚལ་ཞིང་སྐྱབས་སུ་མཆིའོ། །ཁྱེད་རྣམས་ཀྱིས་བདག་གི་རྒྱུད་བྱིན་གྱིས་བརླབ་ཏུ་གསོལ། སེམས་ཅན་ཐམས་ཅད་ཀྱི་དོན་དུ་རྫོགས་པའི་སངས་རྒྱས་ཀྱི་གོ་
འཕང་ཐོབ་པར་བྱ། དེའི་ཆེད་དུ་རྗེ་བཙུན་འཇམ་པའི་དབྱངས་ཀྱི་བསྒོམ་བཟླས་ཉམས་སུ་བླང་བར་བགྱིའོ། །ལན་གསུམ། རང་གི་སྙིང་ག་ནས་འོད་ཟེར་འཕྲོས་པས་རང་བཞིན་

༄༅། །གྱི་གནས་ནས་བླ་མ་དང་གཉིས་སུ་མེད་པའི་རྗེ་བཙུན་འཇམ་པའི་དབྱངས་ལ་སངས་རྒྱས་དང་བྱང་ཆུབ་སེམས་དཔའི་ཚོགས་ཀྱིས་བསྐོར་བ་མདུན་གྱི་ནམ་
མཁར་བཛྲ་ས་མཱ་ཛཿ ཞེས་པས་སྤྱན་དྲངས། ཨོཾ་ཨརྒྷཾ་ནས་ཤབྡའི་བར་གྱིས་མཆོད། དཀོན་མཆོག་གསུམ་ལ་བདག་སྐྱབས་མཆི། །སོགས་ལན་གསུམ་གྱིས་རྒྱུན་བཤགས་བྱ། སེམས་ཅན་
ཐམས་ཅད་བདེ་བ་དང་སོགས་ཀྱི་ཚད་མེད་བཞི་བསྒོམ། ཨོཾ་ཤཱུ་ནྱ་ཏ་ཛྙཱ་ན་བཛྲ་སྭ་བྷཱ་ཝ་ཨཱཏྨ་ཀོ྅ཧཾ། ཕྱི་ནང་གིས་བསྡུས་པའི་ཆོས་ཐམས་ཅད་སྟོང་པ་ཉིད་དུ་གྱུར། སྟོང་པའི་ངང་
ལས་ཨོཾ་ཝཱ་གཱི་ཤྭ་རི་མུཾ། ཞེས་བརྗོད་པའི་རྐྱེན་གྱིས་པཾ་ལས་པདྨ་དང་ཨ་ལས་ཟླ་བའི་དཀྱིལ་འཁོར་གྱི་སྟེང་དུ་རང་གི་སེམས་མུཾ་སེར་པོའི་མཐར། ཨོཾ་ཝཱ་གཱི་ཤྭ་རི་མུཾ་གྱིས་
གཡས་སུ་བསྐོར་བ། དེ་ཡོངས་སུ་གྱུར་པ་ལས་རལ་གྲིའི་ཡུ་བ་ལ་མུཾ་གྱིས་མཚན་པ། དེ་ལས་འོད་འཕྲོས་འཕགས་པ་མཆོད། སེམས་ཅན་གྱི་དོན་བྱས་ཚུར་འདུས་རལ་གྲི་

ལ་ཐིམ། དེ་ཡོངས་སུ་གྱུར་པ་ལས་རང་ཉིད་འཕགས་པ་འཇམ་དཔལ་སྐུ་མདོག་སེར་པོ་ཞལ་གཅིག་ཕྱག་གཉིས་པ། གཡས་པས་མི་ཤེས་པ་གཅོད་པར་བྱེད་པའི་ཤེས་རབ་ཀྱི་
རལ་གྲི་ནམ་མཁའ་ལ་འཕྱར་བའི་ཚུལ་གྱིས་འཛིན་པ། གཡོན་པས་ཨུཏྤ་ལའི་ཡུ་བ་ཐུགས་ཀར་བཟུང་ནས་སྙན་གྱི་ཐད་སོར་ཁ་བྱེ་བའི་སྟེང་ན་ཤེས་རབ་ཀྱི་ཕ་རོལ་ཏུ་ཕྱིན་པའི་
གླེགས་བམ་འཛིན་པ། དར་དང་རིན་པོ་ཆེས་བརྒྱན་པ། རྡོ་རྗེའི་སྐྱིལ་མོ་ཀྲུང་གིས་བཞུགས་པའི་སྤྱི་བོར་ཧཱུཾ་སྔོན་པོ་དེ་ཞུ་སྟེ་ཚངས་བུག་ནས་ཐིམ་པས། ལུས་ཀྱི་ནང་གང་
བས་བ་སྤུའི་བུ་ག་ཐམས་ཅད་རྡོ་རྗེའི་གོ་ཆ་གྱོན་པར་གྱུར། ཞེས་བརྗོད། ཨོཾ་ཝཱ་གཱི་ཤྭ་རི་མུཾ། ཞེས་བརྒྱ་སྟོང་ལ་སོགས་པ་བཟླས་ལ། དེ་ནས་ཨོཾ་ཨཱཪྻ་མཉྫུཤྲཱི་ས་པ་རི་ཝཱ་ར་ཨརྒྷཾ་ནས་ཤབྡའི་
བར་དང་། ཏིང་ཤགས་དཀྲོལ་ཏེ། ་གཞོན་ནུའི་སྐུ་ལུས་འཆང་བ་པོ། །སོགས་ཀྱིས་བསྟོད། བཅོམ་ལྡན་འདས་བདག་དང་སེམས་ཅན་ཐམས་ཅད་ཀྱི་སྡིག་པ་དང་སྒྲིབ་པ་ཐམས་ཅད་བྱང་

༄༅། །ཞིང་དག་པ་དང་། བདག་མེད་རྟོགས་པའི་ཤེས་རབ་ཁྱད་པར་ཅན་རྒྱུད་ལ་སྐྱེ་བར་བྱིན་གྱིས་བརླབ་ཏུ་གསོལ། ཞེས་གསོལ་བ་བཏབ། དེ་ནས་གོང་དུ་བཤམས་པའི་ཡོ་
བྱད་རྣམས་ལ་དམིགས་ནས། རང་གི་མདུན་གྱི་ནམ་མཁར་ཤཱཀྱ་ཐུབ་པ་སྐུ་མདོག་སེར་པོ་འཁར་གསིལ་དང་ལྷུང་བཟེད་བསྣམས་པའི་ཐུགས་ཀར་ཟླ་བའི་སྟེང་དུ་ཨ་དཀར་པོ་ལས་
འོད་ཟེར་འཕྲོས། མཆོད་པའི་ཡོ་བྱད་ལ་ཕོག་པས་མཆོད་པའི་ཉེས་སྐྱོན་ཐམས་ཅད་དག་པར་གྱུར། ཞེས་དང་ལག་པ་ཁོང་སྟོང་དུ་སྦྱར། སོར་མོ་རྣམས་རྩེ་སྤྲད་པ་ཆོས་ཉིད་རྣམ་དག་གི་ཕྱག་རྒྱ་སྙིང་
ཀར་བཅས་ལ། ཨོཾ་སྭ་བྷཱ་ཝ་ཤུདྡྷ་སརྦ་དྷརྨཿ སྭ་བྷཱ་ཝ་ཤུདྡྷོ྅ཧཾ། ཞེས་ལན་བདུན་བརྗོད་ལ་དམིགས་པའི་དཔེ་ནི་ཆུ་རྙོག་མ་ཅན་ལ་ནོར་བུ་རིན་པོ་ཆེ་བཅུག་ནས་རྙོག་དྭང་པ་བཞིན་དུ་བསྒོམ། ཡང་རང་གི་མདུན་
གྱི་ནམ་མཁར་རྣམ་པར་སྣང་མཛད་དཀར་པོ་བྱང་ཆུབ་མཆོག་གི་ཕྱག་རྒྱ་ཅན་གྱི་མཛོད་སྤུར་ཁཾ་སྔོན་པོ་ལས་འོད་ཟེར་འཕྲོས་ཡོ་བྱད་ལ་ཕོག་པས་གཏོར་མའི་ཡོ་བྱད་རྣམས་འཇིག་

རྟེན་དང་འཇིག་རྟེན་ལས་འདས་པའི་མགྲོན་སོ་སོའི་མོས་པ་དང་མཐུན་པའི་འདོད་ཡོན་ལྔའི་ཡོ་བྱད་ཀྱིས་ནམ་མཁའི་ཁྱོན་གང་བར་གྱུར། ཞེས་དང་ལག་པ་གཉིས་མཉམ་པའི་ཐལ་མོ་ལས་
སོར་མོ་དབུས་མ་གསུམ་གྱི་ཚིགས་བར་མ་བཅག་པ་ནམ་མཁའ་མཛོད་ཀྱི་ཕྱག་རྒྱ་སྨིན་མཚམས་སུ་བཅས་ལ། ཨོཾ་ན་མཿ སརྦ་ཏ་ཐཱ་ག་ཏེ་བྷྱོ་བི་ཤྭ་མུ་ཁེ་བྷྱ༔ སརྦ་ཐཱ་ཁཾ་ཨུངྒ་ཏེ་སྤ་ར་ཎ་ཨི་མཾ་ག་ག་ན་ཁཾ་སྭཱ་
ཧཱ༑ ཞེས་ལན་བདུན་བརྗོད་དམིགས་པའི་དཔེ་ནི་ནོར་བུ་གཅིག་ལས་དགོས་འདོད་སྣ་ཚོགས་འབྱུང་བ་བཞིན་དུ་བསྒོམ། ཡང་རང་གི་མདུན་གྱི་ནམ་མཁར་བདུད་རྩི་འཁྱིལ་པ་དམར་པོ་གཡས་རྡོ་རྗེ་ནམ་
མཁའ་ལ་འཕྱར་བ། གཡོན་སྡིགས་མཛུབ་ནམ་མཁའ་ལ་བསྒྲེངས་པའི་ལྗགས་སྟེང་དུ་ཨ་དམར་པོ་ལས་འོད་ཟེར་འཕྲོས་པས་ཡོ་བྱད་རྣམས་ལ་ཕོག གཏོར་མའི་ཡོ་བྱད་
རྣམས་མགྲོན་སོ་སོའི་ལུས་ཀྱི་ནད་དང་སེམས་ཀྱི་ཟུག་རྔུ་ཞི་བར་བྱེད་པའི་ཡེ་ཤེས་ཀྱི་བདུད་རྩིའི་རྒྱ་མཚོ་ཆེན་པོར་གྱུར། ཞེས་ལག་པ་གཉིས་ཐལ་མོ་ལས་གུང་མོ་གཉིས་ཀྱི་རྒྱབ་མཛུབ་མོ་ཁ་

༄༅། །སྦྱར། མཐེ་བོང་གཉིས་བསྣོལ་བ་བདུད་རྩི་འཁྱིལ་བའི་ཕྱག་རྒྱ་ཁར་བཅས་ལ། ཨོཾ་བཛྲ་ཨ་མྲྀ་ཏ་ཀུཎྜ་ལི་ཧ་ན་ཧ་ན་ཧཱུཾ་ཧཱུཾ་ཕཊ། ཅེས་ལན་བདུན་བརྗོད་དམིགས་པའི་དཔེ་ནི་སྨན་འཆི་མེད་ལྟ་བུ་
སྐྱེ་བོ་ཀུན་གྱི་གསོས་བྱེད་པར་བསམ་མོ། །ཡང་རང་གི་མདུན་གྱི་ནམ་མཁར་རིན་ཆེན་འབྱུང་ལྡན་སེར་པོ་གཡས་མཆོག་སྦྱིན་དང་གཡོན་ཏིང་ངེ་འཛིན་གྱི་ཕྱག་རྒྱས་བཞུགས་པའི་གཡས་
པའི་མཛུབ་མོ་ལ་བྷྲཱུཾ་ཁ་དོག་སྣ་ཚོགས་པ་དེ་ལས་འོད་ཟེར་འཕྲོས་པས་གཏོར་མའི་ཡོ་བྱད་ལ་ཕོག་པས་ཡོ་བྱད་ཐམས་ཅད་འཕགས་པ་རྣམས་ཀྱི་སྤྱན་སྔར་གཞལ་ཡས་ཁང་གི་ཕྱི་
ནང་ཀུན་ཏུ་བཟང་པོའི་མཆོད་སྤྲིན་གྱིས་གང་བ་དང་སེམས་ཅན་རྣམས་གང་ལ་གང་འདོད་པའི་དངོས་པོ་རྣམས་ཆར་གྱི་རྒྱུན་བཞིན་འབབ་པར་གྱུར་ཅིག ཞེས་དང་ལག་གཡས་པུས་མོ་
གཡས་སྟེང་མཆོག་སྦྱིན་གྱི་ཕྱག་རྒྱ་དང་། གཡོན་མཉམ་གཞག་བྱས་པ་རྒྱལ་ཆེན་ཤུགས་ལྡན་འོད་ཀྱི་ཕྱག་རྒྱ་བཅས་ལ། ན་མཿ སརྦ་ཏ་ཐཱ་ག་ཏ་ཨ་ཝ་ལི་ཀེ་ཨོཾ་སམྦྷ་ར་སམྦྷར་ཧཱུཾ། ལན་

དཔེ་ནི་དབུལ་པོས་ནོར་གྱི་གཏེར་རྙེད་ནས་ལོངས་སྤྱོད་པ་ལ་དབང་ཐོབ་པ་བཞིན་དུ་བསྒོམ། ཡང་རང་གི་མདུན་གྱི་ནམ་མཁར་དོན་ཡོད་གྲུབ་པ་ལྗང་ཁུ་གཡས་སྐྱབས་སྦྱིན་གཡོན་ཏིང་ངེ་འཛིན་གྱི་ཕྱག་
རྒྱས་བཞུགས་པའི་ཕྱག་མཐིལ་དུ་ཟླ་བའི་སྟེང་དུ་ཧཱུྃ་ལྗང་ཁུ་ལས་འོད་ཟེར་འཕྲོས་པས་རང་གི་ལུས་དང་གཏོར་མའི་ཡོ་བྱད་ལ་ཕོག་པས་རང་གི་ལུས་ཞིང་གི་རྡུལ་ཕྲ་རབ་དང་
མཉམ་པར་གྱུར་ནས་འཕགས་པ་རྣམས་ལ་ཕུལ་བས་མཉེས་ནས་བདག་གི་རྒྱུད་བྱིན་གྱིས་བརླབ་ཅིང་གཏོར་མའི་ཡོ་བྱད་རྣམས་མགྲོན་དྲག་ཞན་ཆེ་ཆུང་མེད་པར་སོ་སོའི་ཡིད་
བཞིན་དུ་ཚིམ་ཞིང་འཐབ་རྩོད་ཞི་ནས་མཐུན་པའི་བསམ་པས་རང་དབང་དུ་ལོངས་སྤྱོད་པར་གྱུར། ཞེས་དང་། ལག་གཡོན་ཁུ་ཚུར་བཅངས་པ་པང་དུ་བཞག གཡས་རྡོ་རྗེ་ཁུ་ཚུར་གྱིས་མཛུབ་མོ་བསྒྲེང་
བའི་སྡིགས་མཛུབ་བསྟན་པ་ཡེ་ཤེས་སྐར་མདའི་ཕྱག་རྒྱ་བཅས་ལ། ཨོཾ་ཛྙཱ་ན་ཨ་ཝ་ལོ་ཀི་ཏེ་ན་མཿ ས་མནྟ་སྤ་ར་ཎ་རསྨི་བྷ་ཝ་མཧཱ་མ་ཎི་དུ་རུ་དུ་རུ་ཧྲི་ད་ཡ་ཛྭ་ལ་ཡ་སྭཱ་ཧཱ། ལན་བདུན་བརྗོད། དམིགས་

༄༅། །པའི་དཔེ་ནི་རྩ་ཁའི་ཟིལ་པ་ལྟ་བུ་སྟེ་རྩ་ཆེན་ཟིལ་པ་ཆེ་རྩ་ཆུང་ཟིལ་པ་ཆུང་བ་བཞིན་དུ་བསྒོམ། ཡང་མདུན་གྱི་ནམ་མཁར་ཕྱག་ན་རྡོ་རྗེ་སྔོན་པོ་གཡས་རྡོ་རྗེ་ནམ་མཁའ་ལ་འཕྱར་ཞིང་
གཡོན་སྡིགས་མཛུབ་ཐུགས་ཀར་བསྒྲེངས་པའི་སྤྱི་བོར་ཛ་དམར་པོ་ལས་འོད་ཟེར་འཕྲོས་པས་གཏོར་མ་དང་ཡོ་བྱད་ལ་ཕོག་པས་བསྐལ་པ་ཇི་སྲིད་གནས་ཀྱི་བར་དུ་ཟད་པ་མེད་
ཅིང་ཡོ་བྱད་དེ་དག་སྲིད་ཞིའི་མགྲོན། ཡོན་ཏན་གྱི་མགྲོན། སྙིང་རྗེའི་མགྲོན། ལན་ཆགས་ཀྱི་མགྲོན་རྣམས་བཞེས་ཞིང་ཁྱེར་བས་མཉེས་ཏེ། དམ་ཚིག་དབང་གིས་བདག་
ལ་བསྲུང་སྐྱོབས་མཛད་ནས་བར་ཆད་ཞི་བ་དང་། སེམས་ཅན་གྱི་དོན་ཐམས་ཅད་ཡིད་བཞིན་དུ་འགྲུབ་པའི་སྟོང་གྲོགས་མཛད་པར་གྱུར། ཞེས་དང་། ལག་གཉིས་རྡོ་རྗེ་ནང་བསྡམས་པ་
ལས་མཐེ་བོང་གཉིས་གཤིབས་པ་སྤྱི་བོའི་ཐད་ཀར་བསྐོར་བ་དབང་བསྒྱུར་འཁོར་ལོའི་ཕྱག་རྒྱ་བཅས་ལ། ན་མཿ ས་མནྟ་བུདྡྷཱ་ནཾ་གྲ་ཧེེཤྭ་ར་པྲ་པཉྩ་ཏི་མཧཱ་ས་མ་ཡ་ཧ་ན་ཧཱུྃ་ཕཊ། ལན་བདུན། དམིགས་པའི་དཔེ་

ནི་རྡོ་ཁབ་ལེན་ལྟ་བུ་སྟེ་ཁབ་ལེན་གྱིས་ལྕགས་ཐམས་ཅད་རང་དབང་མེད་པར་བསྡུད་པ་བཞིན་དུ་བསྒོམ། ཕྱག་རྒྱ་འདི་རྣམས་ཕྱོགས་བཅུར་བསྟན་པ་ཡིད་ཀྱིས་བསམ་ཞིང་སྔགས་རྣམས་སོ་སོ་རྫོགས་པ་དང་སེ་གོལ་རེ་གཏོག་གོ །དེ་ནས་
མགྲོན་སྤྱན་དྲང་བ་ནི། རང་གི་སྙིང་ཀ་ནས་འོད་ཟེར་འཕྲོས་པས་རྩ་བའི་བླ་མ་ཤཱཀྱ་ཐུབ་པའི་རྣམ་པ་ཅན་ལ་འཇིག་རྟེན་དང་འཇིག་རྟེན་ལས་འདས་པའི་གཏོར་མགྲོན་བསམ་གྱིས་མི་
ཁྱབ་པས་བསྐོར་བ་མདུན་གྱི་ནམ་མཁར་ཨོཾ་བཛྲ་ས་མཱ་ཛ༔ ཏིང་ཤགས་དཀྲོལ་ཞིང་། མ་ལུས་སེམས་ཅན་ཀུན་གྱི་མགོན་གྱུར་ཅིང་། །བདུད་སྡེ་དཔུང་བཅས་མི་བཟད་འཇོམ་
མཛད་ལྷ། །དངོས་རྣམས་མ་ལུས་ཇི་བཞིན་མཁྱེན་གྱུར་པའི། །བཅོམ་ལྡན་འཁོར་བཅས་གནས་འདིར་གཤེགས་སུ་གསོལ། །ན་མོ་བདེ་གཤེགས་སྙིང་པོ་འགྲོ་ཀུན་ཡོངས་
ལ་ཁྱབ། །སེམས་ནི་རྒྱ་ཆེན་མཆོག་ཏུ་རབ་བསྐྱེད་དེ། །འགྲོ་བ་འདི་དག་མ་ལུས་སངས་རྒྱས་རྒྱུ། །འདི་ན་སྣོད་མིན་སེམས་ཅན་གང་ཡང་མེད། །བཞེངས་ཤིག་བཞེངས་

༄༅། །ཤིག་སྟོབས་བཅུ་མངའ་བའི་ལྷ། །དུས་ལས་མི་འདའ་ཐུགས་རྗེའི་དབང་གིས་ནི། །སེམས་ཅན་དོན་ལ་དགོངས་པའི་དཀོན་མཆོག་གསུམ། །དངོས་
བཤམས་ཡིད་ཀྱིས་སྤྲུལ་པའི་གནས་འདི་རུ། །གཏན་པ་མེད་པའི་མཆོད་སྦྱིན་རྒྱལ་པོ་ལ། །འཁོར་དང་བཅས་པ་མ་ལུས་གཤེགས་སུ་གསོལ། །རྒྱལ་བ་རྒྱལ་སྲས་རང་རྒྱལ་
ཉན་ཐོས་དང༌། །ལྷ་སྲིན་སྡེ་བརྒྱད་འགྲོ་དྲུག་སེམས་ཅན་རྣམས། །བགེགས་རྣམས་གཏན་པ་མེད་པའི་མཆོད་སྦྱིན་ལ། །སྤྱན་འདྲེན་འཁོར་དང་བཅས་པ་གཤེགས་སུ་
གསོལ༑ །ཞེས་སྤྱན་དྲངས་པས་མདུན་གྱི་ནམ་མཁའི་གནས་སུ་གཏོར་མགྲོན་རྣམས་བྱོན་ནས་སྤྲིན་འཐིབས་པ་བཞིན་བཞུགས་པར་བསམས་ལ། པདྨ་ཀ་མ་ལཱ་ཡ་སྟྭཾ། ཞེས་པས་སོ་སོ་ལ་གདན་ཕུལ་བར་བསམས་
ལ༑  ཨོཾ་སརྦ་ཏ་ཐཱ་ག་ཏ་ས་པ་རི་ཝཱ་ར་ཨོཾ་ཨརྒྷཾ་ནས་ཤབྡ་པྲ་ཏཱིཙྪ་སྭཱ་ཧཱའི་བར་གྱིས་མཆོད། དེ་ནས་གཏོར་མ་བསྔོ་བ་དངོས་ནི། སྙིང་ཀར་ཐལ་མོ་སྦྱར་ལ་འདི་སྐད་ཅེས་བརྗོད་པར་བྱའོ། །སངས་རྒྱས་ཀྱི་

བདེན་པ་དང་། ཆོས་ཀྱི་བདེན་པ་དང་། དགེ་འདུན་གྱི་བདེན་པ་དང་། སྙིང་པོ་དང་། ཕྱག་རྒྱ་དང་། གསང་སྔགས་དང་། རིག་སྔགས་དང་། ཏིང་ངེ་འཛིན་གྱིས་བྱིན་
རླབས་དང་། ཆོས་ཀྱི་དབྱིངས་རྣམ་པར་དག་པའི་མཐུ་དང་། རྟེན་ཅིང་འབྲེལ་བ་འབྱུང་བ་རྒྱུ་འབྲས་མི་བསླུ་བའི་བྱིན་རླབས་ཀྱིས། མཆོད་སྦྱིན་གྱི་གཏོར་མ་རྒྱ་ཆེན་པོ་འདི་
ནི༑ སྲིད་ཞུའི་མགྲོན་དུ་གྱུར་པ་སངས་རྒྱས་བྱང་སེམས་འཕགས་པ་ཉན་ཐོས་ལ་སོགས་པ་ཐམས་ཅད་ལ་འབུལ་ལོ། །དེ་རྣམས་ཀྱི་ཕོ་བྲང་དང་གཞལ་ཡས་ཁང་དུ་ཀུན་ཏུ་
བཟང་པོའི་མཆོད་སྤྲིན་ནམ་མཁའི་མཐའ་ཀླས་པ་འཇིག་རྟེན་གྱི་ཁམས་གང་བ་འབྱུང་བའི་རྒྱུར་གྱུར་ཅིག ཡོན་ཏན་གྱི་མགྲོན་དུ་གྱུར་པ་མི་མཇེད་ཀྱི་བདག་པོ་ཚངས་པ་
དང་། ལྷ་རྣམས་ཀྱི་དབང་པོ་བརྒྱ་བྱིན། རྒྱལ་པོ་ཆེན་པོ་སྡེ་བཞི། ཕྱོགས་སྐྱོང་བཅུ། གཟའ་ཆེན་པོ་བརྒྱད། རྒྱུ་སྐར་ཉི་ཤུ་རྩ་བརྒྱད། གནོད་སྦྱིན་གྱི་སྡེ་དཔོན་ཆེན་པོ་གང་

༄༅།  །བ་བཟང་པོ་ནོར་བུ་བཟང་པོ་འཁོར་དང་བཅས་པ་དང་། ཡང་དག་ཤེས་དང་རྒྱལ་བ་ཁྱུ་མཆོག་ལ་སོགས་ཕྱོགས་མཚམས་བསྲུང་བར་བྱེད་པའི་གནོད་སྦྱིན་
ཉི་ཤུ་རྩ་བརྒྱད། གནོད་སྦྱིན་མཐུ་བོ་ཆེ་སུམ་ཅུ་རྩ་གཉིས་འཁོར་དང་བཅས་པ་དང་། དཔལ་ཧ་རི་ཀ་དང་། པཉྩི་ཀ་ལ་སོགས་ཏེ་གཙུག་ལག་ཁང་གི་སྲུང་བའི་ཚོགས་རྣམས་
དང་༑ གཞན་ཡང་དཀོན་མཆོག་གསུམ་ལ་མངོན་པར་དད་པའི་ལྷ་ཀླུ་གནོད་སྦྱིན་དྲི་ཟ་ལྷ་མ་ཡིན་ནམ་མཁའ་ལྡིང་མིའམ་ཅི་ལྟོ་འཕྱེ་ཆེན་པོ་བཙུན་མོ་སྲས་དང་འབངས་སུ་
བཅས་པ་རྣམས་ལ་འབུལ་ལོ། །དེ་རྣམས་ཀྱི་ཕོ་བྲང་དུ་འདོད་པའི་ཡོན་ཏན་ལྔ་བར་སྣང་ལ་ཆར་བཞིན་དུ་བབས། ས་གཞི་ལ་ལོ་ཐོག་བཞིན་དུ་སྐྱེས། ནམ་མཁའ་ལ་སྤྲིན་
བཞིན་དུ་འཐིབས་ནས། དགྱེས་རབ་ཀྱི་མཆོག མཉེས་རབ་ཀྱི་ཕུད་ཐོབ་པར་གྱུར་ཅིག ཁྱེད་རྣམས་ལ་འཕྲིན་ལས་དང་སྙན་གསན་དུ་གསོལ་བ་ནི། བདེ་བར་གཤེགས་པའི་

བསྟན་པ་ཡུན་རིང་དུ་གནས་ཤིང་། བསྟན་འཛིན་གྱི་སྐྱེས་བུ་རྣམས་སྐུ་ཚེ་བརྟན་པ་དང་། འཕྲིན་ལས་རབ་ཏུ་རྒྱས་ཤིང་བསྟན་པ་ལ་བར་ཆད་ཐམས་ཅད་བཟློག་པ་དང་ཞི་བར་
མཛད་དུ་གསོལ། ཁྱད་པར་དུ་ཡང་རྣལ་འབྱོར་པ་བདག་ཅག་འཁོར་དང་བཅས་པ་རྣམས་ལ་དམ་པའི་ཆོས་བསྒྲུབ་པའི་བར་ཆད་ཐམས་ཅད་ཞི་བ་དང་། འཇིག་རྟེན་དུ་དགེ་
ལེགས་རྒྱ་ཆེན་པོ་འབྱུང་བའི་འཕྲིན་ལས་མཛད་དུ་གསོལ། སྙིང་རྗེའི་མགྲོན་དུ་གྱུར་པ་འགྲོ་བ་རིགས་དྲུག ལམ་རྒྱུད་ལྔ། སྐྱེ་གནས་རྣམ་པ་བཞིས་བསྡུས་པའི་སྲིད་པའི་རྩེ་
མོ་མན་ཆད་ནས་དམྱལ་བའི་གནས་ཡན་ཆད་འཕགས་པའི་སྤྱན་གྱིས་གཟིགས་པའི་སེམས་ཅན་ཐམས་ཅད་ལ་སྦྱིན་ནོ། །གསོལ་ལོ། །བསྔོའོ། །མགྲོན་ནོ། །དེ་དག་སོ་
སོའི་སྤྱན་ལམ་དུ་མངའ་རིས་དང་། ལོངས་སྤྱོད་ཅི་ལ་ཅི་དགོས་གང་ལ་གང་འདུལ་ཆོས་དང་ཟང་ཟིང་གི་ལོངས་སྤྱོད་ཅི་འདོད་ཐོབ་པར་གྱུར་ཅིག ཡུལ་ཕྱོགས་ཀྱི་ལྷ་མགོན་

༄༅། །ཀླུ་མགོན་དུ་གྱུར་པའི་ས་བདག་ལྷ་ཀླུ་རྣམས་ལ་སྦྱིན་ནོ། །སོ་སོའི་བསམ་པ་དང་མཐུན་པ་ཐོབ་པར་གྱུར་ཅིག ལན་ཆགས་ཀྱི་མགྲོན་དུ་གྱུར་པའི་
བགེགས་རིགས་སྟོང་ཕྲག་བརྒྱད་ཅུ་ས་དང་བར་སྣང་ལ་གནས་ནས་འདོད་པའི་གེགས་བྱེད་ཅིང་མི་འདོད་པ་སྐྱེད་པར་བྱེད་པ་རྣམས་དང་། ཁྱད་པར་བདག་ཅག་གི་ཚེ་རབས་ཀྱི་
ལན་ཆགས་བུ་ལོན་དང་ཤ་འཁོན་དུ་གཉེར་བ་རྣམས་ལ་སྦྱིན་ནོ། །གནོད་སེམས་ཞི་ནས་ཕན་སེམས་བསྐྱེད་པའི་རྒྱུར་གྱུར་ཅིག ཞེས་དང་། ཏིང་ཤགས་དཀྲོལ། གཏན་པ་མེད་པའི་
མཆོད་སྦྱིན་རྒྱལ་པོ་འདི། །ཆོས་ཉིད་རྣམ་པར་དག་པའི་བྱིན་རླབས་དང་། །དཀོན་མཆོག་ཡོན་ཏན་དཔག་མེད་ཆེ་བ་དང་། །སྙིང་པོ་ཕྱག་རྒྱ་ངེས་པའི་དམ་ཚིག་གིས། །རྒྱུ་
རྐྱེན་རྟེན་འབྲེལ་ཚོགས་པའི་ནུས་མཐུ་དང་། །དྲང་སྲོང་རིག་འཛིན་རྣམས་ཀྱི་གྲུབ་པ་དང་། །བདག་གི་སྨོན་ལམ་ཤེས་རབ་ཏིང་འཛིན་གྱིས། །ཡེ་ཤེས་ལྔ་ཡི་ཏིང་འཛིན་རྣམ་

པར་འཕྲོ། །དབང་པོ་ལྔ་ཡི་ལོངས་སྤྱོད་རྣམ་པར་ལྡན། །ནམ་མཁའི་མཐའ་ཀླས་གཏེར་ཆེན་གྱུར་པ་འདི། །མཆོད་གནས་བླ་མ་ཁྱེད་ཀྱི་ཕོ་བྲང་དུ། །མཆོད་པའི་སྤྲིན་གྱིས་
རྒྱས་ཤིང་གཏིབས་པར་སྨོན། །བདག་གི་བསོད་ནམས་མཐུ་ཡིས་ནི། །སེམས་ཅན་ཐམས་ཅད་བདེ་གྱུར་ཅིག །ཀུན་ཀྱང་གནོད་པ་རྣམས་དང་བྲལ། །ཡང་ན་དེ་བཞིན་
གཤེགས་གསུངས་པའི། །འདོད་པ་ཕུན་སུམ་ཚོགས་གྱུར་ཅིག །སྒྲིབ་པ་མེད་པའི་ཚུལ་གྱིས་ནི། །མ་ཐོགས་པར་ནི་འགྲུབ་པར་ཤོག །བྱོལ་སོང་གཅིག་ལ་གཅིག་ཟ་
བའི༑ །གནོད་པ་དེ་དག་ཡོངས་མི་འགྱུར། །ཡི་དྭགས་རྣམས་ལ་ཟས་དང་སྐོམ། །ཐོགས་པ་མེད་པར་འབྱུང་གྱུར་ཅིག །སེམས་ཅན་དམྱལ་བའི་སྡུག་བསྔལ་དག །མི་
བཟོད་རྣམ་པ་སྣ་ཚོགས་པ། །བསོད་ནམས་འདི་ཡི་བྱིན་རླབས་ཀྱིས། །དེ་དག་མྱུར་དུ་ཞི་གྱུར་ཅིག །ས་འམ་མཁའ་ལ་འཁོད་པ་ཡི། །ལྷ་ཀླུ་གནོད་སྦྱིན་སྲིན་པོ་དང་།

༄༅། །འབྱུང་པོ་མང་པོ་གང་འཁོད་པ། །དགེ་བའི་བསམ་པ་རྫོགས་གྱུར་ཅིག །ཅེས་བརྗོད། ཆོས་ཀྱི་སྦྱིན་པ་ནི། ཆོས་རྣམས་ཐམས་ཅད་རྒྱུ་ལས་བྱུང་། །སོགས་
ནས། འོན་ཀྱང་སྐྱོབ་པའི་སྲས་སུ་སྐྱེ། །ཞེས་བརྗོད། དེ་ལྟ་ན་ཟང་ཟིང་གི་སྦྱིན་པས་དབང་པོའི་རྒྱུད་ཚིམ་ཞིང་། ཆོས་ཀྱི་སྦྱིན་པས་ཤེས་པའི་རྒྱུད་གྲོལ་ནས་ཉོན་མོངས་པ་ཤེས་
བྱའི་སྒྲིབ་པ་བག་ཆགས་དང་བཅས་པ་གཏན་ནས་དག བསོད་ནམས་དང་ཡེ་ཤེས་ཀྱི་ཚོགས་ལྷུན་གྱིས་གྲུབ་ནས། མཐར་ཐུག་བླ་ན་མེད་པའི་བྱང་ཆུབ་ཐོབ་པའི་རྒྱུར་གྱུར་
ཅིག བྱང་ཆུབ་མ་ཐོབ་ཀྱི་བར་དུ་ཡང་རྟེན་དགེ་བའི་བཤེས་གཉེན་དང་མི་འབྲལ་བར་གྱུར་ཅིག ཅེས་བརྗོད། བདེན་པའི་སྟོབས་བརྗོད་པ་ནི། ཏིང་ཤགས་དཀྲོལ། རྒྱན་གྱིས་བརྒྱན་པར་བྱས་
ཀྱང་ཆོས་སྤྱོད་ཅིང་། །དུལ་ཞིང་ཡང་དག་སྡོམ་ལ་ཚངས་པར་སྤྱོད། །འབྱུང་པོ་ཀུན་ལ་ཆད་པ་སྤངས་པ་སྟེ། །དགེ་སློང་དགེ་སྦྱོང་དག་ནི་བྲམ་ཟེ་སྟེ། །མཚོན་ཆས་མི་

འཇིགས་གང་ཡང་མེད། །འཆི་བའི་སྲོག་ལ་ཀུན་ཀྱང་འཛེམ། །འཚོ་བའི་ཟས་ལ་ཀུན་ཀྱང་འདུ། །རང་གི་ལུས་ལ་དཔེ་ལོང་ལ། །གཞན་ལ་གནོད་པ་མ་བྱེད་ཅིག །ལན་
གསུམ་བརྗོད། གསུམ་པ་རྗེས་ཆོག་ནི། ཨོཾ་བཛྲ་ས་ཏཱ་ལན་གསུམ་དང་། མ་འབྱོར་པ་དང་སོགས་ཀྱིས་ལྷག་ཆད་ཁ་བསྐང་། དེ་ནས་འཇིག་རྟེན་ལས་འདས་པའི་མགྲོན་རྣམས། ཨོཾ་ཁྱེད་ཀྱིས་སེམས་ཅན་དོན་
ཀུན་མཛོད། །སོགས་ནས། སླར་ཡང་འབྱོན་པར་མཛད་དུ་གསོལ། །ཞེས་པའི་བར་བརྗོད། ཨོཾ་བཛྲ་མུ ཞེས་དང་། མཐེབ་སྲིན་གྱི་སེ་གོལ་དང་བཅས་གཤེགས་སུ་གསོལ། འཇིག་རྟེན་པའི་མགྲོན་
རྣམས་། མཆོད་སྦྱིན་གནས་འདིར་གང་ལྷགས་པ། །འབྱུང་པོ་ས་འོག་རྒྱུ་བ་དང་། །གང་ཡང་ས་སྟེང་འཁོད་པ་དང་། །ས་བླར་རྒྱུ་བ་གང་ཡིན་པ། །མགུ་བར་གྱིས་ལ་རང་
གནས་སུ། །ཐམས་ཅད་ཐ་དད་འགྲོ་བར་གྱིས། །སརྦ་བྷཱུ་ཏ་གཙྪ། ཨོཾ་སུམྦྷཱ་ནི་སོགས་དྲགས་སྔགས་བརྗོད་ལ་རང་གི་གནས་སུ་དེངས་བར་བསམ་མོ། །དེ་ནས། རང་གི་དཔྲལ་བར་

༄༅། །ཨོཾ། མགྲིན་པར་ཨཱཿ ཐུགས་ཀར་ཧཱུཾ། ཞེས་བརྗོད་པས་རང་གི་ལུས་བསྲུང་། དགེ་བ་འདི་ཡིས་སྐྱེ་བོ་ཀུན། །སོགས་དང་། བསོད་ནམས་འདི་ཡིས་ཐམས་
ཅད་གཟིགས་པ་ཉིད། །སོགས་ཀྱིས་དགེ་རྩ་བྱང་ཆུབ་ཏུ་བསྔོ། བཀྲ་ཤིས་བརྗོད། དེ་ནས་ཀླུ་གནས་པའི་ཆུ་མིག་དང་། འགོམ་མི་འཆོར་བའི་ས་གཙང་སར་དོར་བ་གལ་ཆེའོ། །དེ་བཞིན་མཛད་འཚལ། ཞེས་ཆབ་གཏོར་གཏོང་
ཚུལ་གྱི་ཡི་གེ་འདོད་དགུའི་ཆར་འབེབས་ཞེས་བྱ་བ་འདི་ནི། ཆོས་ཀྱི་རྒྱལ་པོ་འཕགས་པ་རིན་པོ་ཆེའི་གསུང་གིས་གསལ་བྱེད་དུ་སྔགས་འཆང་ཆོས་ཀྱི་རྒྱལ་པོས་མཛད་པའི་ཆུ་གཏོར་གྱི་ཡི་གེ་བློ་གསལ་གོ་བ་བསྐྱེད་བྱེད་ལ་གཞིར་བྱས་
ནས། དེར་མི་གསལ་བ་རྣམས་ཐར་རྩེ་ནམ་མཁའ་དཔལ་བཟང་སོགས་ཀྱི་གསུང་རབ་བསྡུས་ཏེ་ཤྲཱིས་སྐྱ་པ་ཤཱཀྱའི་དགེ་སློང་བྱམས་པ་ངག་དབང་ཀུན་དགའ་བསོད་ནམས་གྲགས་པ་རྒྱལ་མཚན་དཔལ་བཟང་པོས་ལུག་ལོ་ཟླ་བ་ལྔ་པའི་དཀར་
ཕྱོགས་ཀྱི་ཚེས་ལ། དཔལ་ས་སྐྱའི་གནས་མཆོག་ཆུ་མིག་རྫོང་ཁའི་བླ་བྲང་བདེ་མཆོག་ཕོ་བྲང་གི་ནུབ་ཕྱོགས་ལྗོན་ཤིང་ཡིད་འོང་རབ་ཏུ་རྒྱས་པས་ཡོངས་སུ་བསྐོར་བའི་ཀུན་དགའ་རྭ་བ་དེ་ཉིད་དུ་ལེགས་པར་སྦྱར་བ་འདིས་སེམས་ཅན་ལ་ཕན་

ཐོགས་པར་གྱུར་ཅིག། །། ༈ བལཡུལ་ནས་རྒྱལ་ཡོངས་ས་ཆེན་ཞེས་པ་ལས་གུ་རུས་སྤྲེལ།། །།

༄༅། །ཀླུ་གཏོར་གཏོང་ཚུལ་གྱི་ཡི་གེ་དགོས་འདོད་ཆར་འབེབས་ཞེས་བྱ་བ་བཞུགས་སོ།།

༄༅། །ན་མོ་གུ་རུ་བུདྡྷ་དྷུ་ཛཱ་ཡ། འདིར་ཀླུ་གཏོར་གཏོང་བའི་ཚུལ་ཉམས་སུ་བླང་བ་ལ་སྦྱོར་དངོས་རྗེས་གསུམ་ལས། དང་པོ་སྦྱོར་བ་ནི། མཁར་བ་
དང་། བསེ་དང་། ལྕགས་མ་ཡིན་པའི་སྣོད་དྲི་མ་མེད་པ་ཆུ་གཙང་གིས་བཀང་ལ། བ་དམར་མོའི་འོ་མ་དང་། ཀླུ་སྨན་གྱི་རིགས་གང་མང་གོང་མའི་གསུང་དང་ཀླུའི་སྤང་སྐོང་སོགས་
ནས་བཤད་པ་ལྟར་སྣ་གང་འཛོམས་ཞིབ་པར་བཏགས་པ་དང་། དར་སྣ་ཚོགས་ཀྱི་དུམ་བུ་གཙང་མ་གང་འབྱོར་བཏབ་པ་བཤམས་ལ། འདི་ནི་ཀླུ་རྣམས་ཀྱི་ནད་སྣ་ཚོགས་ཞི་བར་བྱེད་པའི་

༄༅། །བདུད་རྩི་ཁྲུས་ཀྱི་རྫིང་བུ་ཡིན། གཞན་སྣོད་ཇི་ལྟར་རིགས་པར་ཕུད་ཕྱེ་གཙང་མ་བརྫིས་པའི་བླ་མ་དཀོན་མཆོག་སྤྱི་ལ་འབུལ་བའི་ལྷ་བཤོས་གཅིག ཀླུ་རྣམས་
འབུལ་རྒྱུ་ས་ལོ་ཐམས་ཅད་མཁྱེན་པ་འཇམ་པའི་རྡོ་རྗེ་དང་། སྔགས་འཆང་ཡབ་སྲས་ཀྱི་ཕྱག་ལེན་བཞིན་ཟན་རིལ་དྲུག་ཅུ་རྩ་བཞི་བཅོས་ལ་བཞག རང་ངམ་གྲོགས་གཞན་ཡོད་ན་དེའི་
མདུན་དུ་གཏོར་མགོར་ལྷ་བཤོས་བཞག དེ་ནས་གཏོར་ཐེབ་ལྔ་ཚར་རིན་པོ་ཆེའམ་རྫ་ལས་བྱས་པའི་ནང་དུ་གོང་དུ་བཟོས་པའི་ཟན་རིལ་ནས་གཏོར་ཐེབ་རེ་རེར་རིལ་བུ་བཞི་བཞི་བཅུག་ལའོ་

མ་ཆུ་གཙང་ཀླུ་སྨན་བསྲེས་པས་སྦྱངས་པ་བཤམས། གཉིས་པ་དངོས་གཞི་ནི། ཨོཾ་བཛྲ་ཨ་མྲྀ་ཏ་ཀུཎྜ་ལི་ཧ་ན་ཧ་ན་ཧཱུྃ་ཧཱུྃ་ཕཊ། ཨོཾ་སྭ་བྷཱ་ཝ་ཤུདྡྷ སརྦ་དྷརྨཱཿ སྭ་བྷཱ་ཝ་ཤུདྡྷོཉཧཾ། སྟོང་པའི་ངང་ལས་
རིན་པོ་ཆེ་ལས་གྲུབ་པའི་སྣོད་ཡངས་ཤིང་རྒྱ་ཆེ་བའི་རྣམས་ཀྱི་ནང་དུ་ༀ་ཞུ་བ་ལས་བྱུང་བའི་ལྷ་རྫས་ལས་གྲུབ་པའི་མཆོད་ཡོན་ནས་ཤབྡའི་བར་དང་། ཨོཾ་བཛྲ་དྷ་ར་ཎི་སོགས་ནས་བདག་
དང་འགྲོ་བ་ནམ་མཁའི་སོགས། དཔལ་ལྡན་བླ་མ་དམ་པ རྫོགས་པའི་སངས་རྒྱས་བཅོམ་ལྡན་འདས དམ་པའི་ཆོས༔ འཕགས་པའི་དགེ་འདུན བླ་མ་དང་དཀོན་མཆོག་
རིན་པོ་ཆེ་རྣམ་པ་གསུམ་ལ་བདག་ཕྱག་འཚལ་ཞིང་སྐྱབས་སུ་མཆིའོ། །ཁྱེད་རྣམས་ཀྱིས་བདག་གི་རྒྱུད་བྱིན་གྱིས་བརླབ་ཏུ་གསོལ། སེམས་ཅན་ཐམས་ཅད་ཀྱི་དོན་དུ་རྫོགས་པའི་
སངས་རྒྱས་ཀྱི་གོ་འཕང་ཐོབ་པར་བྱ། དེའི་ཆེད་དུ་འཕགས་པ་སྤྱན་རས་གཟིགས་ཀྱི་བསྒོམ་བཟླས་ཉམས་སུ་བླང་བར་བགྱིའོ། །ལན་གསུམ། སེམས་ཅན་ཐམས་ཅད་བདེ་བ་དང་བདེ་

༄༅། །བའི་རྒྱུ་དང་ལྡན་པར་གྱུར་ཅིག་སོགས་བྱ། ཨོཾ་སྭ་བྷཱ་ཝ་ཤུདྡྷ སརྦ་དྷརྨཱ༔ སྭ་བྷཱ་ཝ་ཤུདྡྷོ྅ཧཾ། སྟོང་པའི་ངང་ལས་པཾ་ལས་པདྨ་དང་ཨ་ལས་ཟླ་བའི་དཀྱིལ་འཁོར་
གྱི་སྟེང་དུ་རང་གི་སེམས་ཉིད་ཧཱི༔ དཀར་པོ་དེ་ལས་འོད་ཟེར་འཕྲོས། དོན་གཉིས་བྱས། ཚུར་འདུས་ཡོངས་སུ་གྱུར་པ་ལས་རང་ཉིད་འཕགས་པ་སྤྱན་རས་གཟིགས་དབང་ཕྱུག་སྐུ་
མདོག་དཀར་པོ་ཞལ་གཅིག་ཕྱག་གཉིས་པ། གཡས་པས་མཆོག་སྦྱིན་དང་། གཡོན་པས་པདྨའི་སྡོང་པོ་ཐུགས་ཀར་འཛིན་པ། ཞབས་སྐྱིལ་ཀྲུང་ཕྱེད་པས་བཞུགས་པ། དར་དང་
རིན་པོ་ཆེའི་རྒྱན་སྣ་ཚོགས་ཀྱིས་བརྒྱན་པ་འོད་ཟེར་དུ་མ་འཕྲོ་བ། ཞི་ཞིང་ཞལ་འཛུམ་པ་དགེས་པའི་ཉམས་དང་ལྡན་པ་ཟླ་བའི་རྒྱབ་ཡོལ་ཅན། དེའི་ཐུགས་ཀར་ཟླ་བའི་དཀྱིལ་འཁོར་
གྱི་སྟེང་དུ་ཧྲཱིཿ ཡིག་སྔགས་འཕྲེང་གིས་བསྐོར་བ་ལས་འོད་ཟེར་འཕྲོས། འཕགས་པ་མཆོད། སེམས་ཅན་ཐམས་ཅད་ཀྱི་སྡུག་བསྔལ་ཞི་བར་བྱས། ཁྱད་པར་དུ་ཡང་ས་བདག་ཀླུ་

གཉན་ལ་སོགས་པའི་སྡིག་སྒྲིབ་ཐམས་ཅད་སྦྱངས། སངས་རྒྱས་བྱང་སེམས་ལ་སོགས་པ་ཐམས་ཅད་སྤྱན་དྲངས། ཐུགས་ཀའི་སྔགས་ཕྲེང་ལ་ཐིམ་པར་གྱུར། ཨོཾ་མ་ཎི་པདྨེ་
ཧཱུཾ། ཞེས་པ་བརྒྱ་སྟོང་ལ་སོགས་པ་བཟླས་ལ། དེ་ནས། ཨོཾ་ཨཱཪྻ་ཨ་ཝ་ལོ་ཀི་ཤྭ་ར་ཨོཾ་བཛྲ་ཨརྒྷཾ་པྲ་ཏིཙྪ་སྭཱ་ཧཱ་ནས། ཤབྡའི་བར་གྱིས་མཆོད། སྐྱོན་གྱིས་མ་གོས་སྐུ་མདོག་དཀར། །སོགས་
ནས། སྤྱན་རས་གཟིགས་ལ་ཕྱག་འཚལ་ལོ། །ཞེས་པའི་བར་གྱིས་བསྟོད། བདག་དང་སེམས་ཅན་ཐམས་ཅད་ཀྱི་ཚེ་འཁོར་བ་ཐོག་མ་མེད་པ་ནས་བསགས་པའི་སྡིག་པ་དང་སྒྲིབ་པ་ས་སྶ
བདག་ཀླུ་གཉན་ལ་སོགས་པའི་ཉེར་འཚེ་ཐམས་ཅད་བྱང་ཞིང་དག་པ་དང་། མྱུར་དུ་འཕགས་པ་སྤྱན་རས་གཟིགས་ཀྱི་གོ་འཕང་ཐོབ་པར་བྱིན་གྱིས་བརླབ་ཏུ་གསོལ། དཀར་ཆ་བཞི་མཛད་
ན་འདི་རུ་མཛད། ཞེས་གསོལ་བ་བཏབ་ནས་མདུན་གྱི་མཆོད་རྫས་བསང་སྦྱངས། ཨོཾ་བཛྲ་ཨ་མྲྀ་ཏ་ཀུཎྜ་ལི་ཧ་ན་ཧ་ན་ཧཱུྃ་ཧཱུྃ་ཕཊ། ཨོཾ་སྭ་བྷཱ་ཝ་ཤུདྡྷ༔ སརྦ་དྷརྨཱ༔ སྭ་བྷཱ་ཝ་ཤུདྡྷོཉཧཾ། སྟོང་པའི་ངང་ལས་

༄༅། །།རིན་པོ་ཆེའི་སྣོད་ཡངས་ཤིང་རྒྱ་ཆེ་བའི་ནང་དུ། རྫས་རྣམས་དང་དེའི་སྟེང་དུ་ཨོཾ་ཨཱཿ ཧཱུཾ་དེ་རྣམས་ལས་བདུད་རྩིའི་རྒྱུན་བབས། སླར་ཡང་ཡིག་འབྲུ་རྣམས་
འོད་དུ་ཞུ་སྔར་གྱི་རྫས་རྣམས་དང་འདྲེས་པས་ཁ་དོག་དྲི་རོ་ནུས་པ་ཕུན་སུམ་ཚོགས་པ་བདུད་རྩིའི་རྒྱ་མཚོ་ཆེན་པོར་གྱུར། ཞེས་དང་། ཨོཾ་ཨཱཿ ཧཱུྃ་ཉེར་གཅིག་བརྗོད། གནས་ཡིད་དུ་འོང་བ་
རིན་པོ་ཆེའི་བྲག་རི་དང་། མཚོ་དང་། རྫིང་བུ་དང་། ནེའུ་གསིང་དང་། ཕོ་བྲང་དང་། སྐྱེད་མོས་ཚལ་ལ་སོགས་པ་རྣམས་སུ་གང་ལ་གང་འདོད་པའི་ལོངས་སྤྱོད་ཕུན་སུམ་
ཚོགས་པ་དང་། ཀླུ་ནད་ཐམས་ཅད་ཞི་བར་བྱེད་པ་ཡེ་ཤེས་ཀྱི་བདུད་རྩིའི་རྒྱ་མཚོ་ཆེན་པོས་ཡོངས་སུ་གང་བར་གྱུར། ཞེས་བརྗོད། མགྲོན་བསྐྱེད་པ་ནི། གཏོར་མ་ལས་ཅུང་ཟད་འཕགས་
པའི་སྟེང་དུ་པཾ་ལས་པདྨ་འདབ་མ་བརྒྱད་པའི་ལྟེ་བ་དང་། འདབ་མ་རྣམས་དང་། ཕྱིའི་ཁོར་ཡུག་རྣམས་སུ་ཟླ་བའི་དཀྱིལ་འཁོར་རེ་རེ་དེར་ནཾ་བཅུ་ལས་དབུས་སུ་ཆུ་དག་ཝ་རུ་ཎ་

དཀར་པོ། ཤར་དུ་མཐའ་ཡས་དཀར་པོ། ལྷོར་འཇོག་པོ་དམར་པོ། ནུབ་ཏུ་སྟོབས་ཀྱི་རྒྱུ་ནག་པོ། བྱང་དུ་རིགས་ལྡན་དཀར་པོ། མེར་ནོར་རྒྱས་སེར་པོ། བདེན་བྲལ་དུ་དུང་
སྐྱོང་སེར་པོ། རླུང་དུ་པདྨ་དམར་པོ། དབང་ལྡན་དུ་ཆུ་ལྷ་དཀར་པོ། དེ་རྣམས་ཀྱི་མདུན་དུ་གཙུག་ན་རིན་ཆེན་ལྗང་ཁུ་སྟེ་ཐམས་ཅད་ཀྱང་ཞལ་གཅིག་ཕྱག་གཉིས་པ། སྟོད་ལྷའི་
ལུས་ཅན་ཐལ་མོ་སྦྱར་བ། ཁ་དོག་དག་པའི་ཤེལ་ལྟར་དྭངས་ཤིང་ཡུལ་གྱི་དབང་པོ་སྣ་ཚོགས་སུ་སྣང་བ། སྤྱི་གཙུག་ན་ཡིད་བཞིན་གྱི་ནོར་བུ་རིན་པོ་ཆེ་དང་བཅས་པའི་སྦྲུལ་མགོའི་
གདེངས་ཀ་བདུན་བདུན་དང་ལྡན་ཞིང་། སྨད་སྦྲུལ་མཇུག་འཁྱིལ་བ། རིན་པོ་ཆེའི་རྒྱན་སྣ་ཚོགས་ཀྱིས་བརྒྱན་པ། གཡོན་ཕྱོགས་ནས་རང་དང་འདྲ་བའི་ཆུང་མས་བརྟེན་པ་དང་
བཅས་པ་གསལ་བར་གྱུར། རང་གི་ཐུགས་ཀའི་ཧྲཱི༔ ཡིག་ལས་འོད་ཟེར་བསམ་གྱིས་མི་ཁྱབ་པ་འཕྲོས་པས་འདོད་པའི་ཁམས་ན་གནས་པའི་ཀླུའི་རྒྱལ་པོ་རྣམས་ཀྱིས་གཙོ་བྱས་པའི་

༄༅། །ས་བདག་ཀླུ་གཉན་ཐམས་ཅད་དང་། ཁྱད་པར་དུ་ཡང་ཡན་ལག་དང་ཉིང་ལག་ཉམས་ཤིང་ནད་པའི་རིགས་སུ་གྱུར་པ་རྣམས། ཨོཾ་ཨེ་ཧྱེ་ཧི་ནཱ་ག་ས་པ་རི་ཝ་ར་
ས་མཱ་ཛ༔ དམིགས་ཡུལ་གྱི་གཉན་ཡོད་ན། ཁྱད་པར་དུ་ཡང་ས་བདག་ཀླུ་གཉན་འདི་ཞེས་བྱ་བ་འཇུག་གོ །གོང་གི་ས་མཱ་ཛ༔ ཞེས་པའི་རྗེས་སུ་འདོད་རྒྱལ་གྱི་ཕྱག་རྒྱ་བྱ། ཨོཾ་བ་ཏ་ལི་བ་ཏ་ལི་མཧཱ་བ་ཏ་ལི་ཧཱུཾ་ཧཱུཾ་
ཛ༔ ཛ༔ སྭཱ་ཧཱ། ཏིང་ཤག་དཀྲོལ། ༀ་ཀླུ་རྒྱལ་མཐའ་ཡས་ནོར་རྒྱས་བུ། །འཇོག་པོ་དང་ནི་སྟོབས་ཀྱི་རྒྱུ། །པདྨ་པདྨ་ཆེན་པོ་དང་། དུང་སྐྱོང་དང་ནི་རིགས་ལྡན་དང་། །ལྷ་མོ་ལྷ་མོ་
ཆེན་པོ་དང་། །ཟླ་བའི་སྤྱི་གཙུག་སྤྱི་གཙུག་ཆེ། །དབྱུག་འཛིན་དབྱུག་འཛིན་ཆེན་པོ་དང་། །སོག་མ་མེ་དང་ཧུ་ལུན་དང་། །དགའ་བོ་དང་ནི་ཉེར་དགའ་བོ། །རྒྱ་མཚོ་རྒྱ་མཚོ་ཆེན་
པོ་དང་། །ཚ་བ་ཚ་བ་ཆེན་པོ་དང་། དཔལ་གྱི་འོད་དང་འོད་པོ་ཆེ། །རིན་ཆེན་འོད་དང་གཟུགས་མཛེས་དང་། །གཟུགས་མཛེས་ཆེན་པོ་སྦྲུལ་བཟང་དང་། །ལྟོ་འཕྱེ་ཆེན་པོ་ཚི་ལི་

དང་༑ །ཚི་ལི་ཆེན་པོ་རྣམས་དང་ནི། །མཆོད་པའི་གནས་འདིར་གཤེགས་སུ་གསོལ། །ཨོཾ་ཨཱ་གཙྪ་ཡ་ཨཱ་གཙྪ་ཡ་མཧཱ་ནཱ་ག་ཨ་དྷི་པ་ཏ་ཡེ་སརྦ་བྷུདྡྷཱ་ཝ་ཕྲུ་ཕྲུ་སྭཱ་ཧཱ། ཞེས་བརྗོད་པས་
མདུན་དུ་བྱོན་པར་བསམ། ཛ༔ ཧཱུྃ་བཾ་ཧོ༔ གཉིས་སུ་མེད་པར་ཐིམ་ཀླུ་རྣམས་ཀྱི་ཐ་མར་འོད་ཀྱི་ལྕགས་རིས་བསྐོར་ནས་གཏོར་མ་བསྔོས་མ་ཚར་གྱི་བར་ལ་ཕྱིར་འགྲོ་ས་མེད་པར་
གྱུར༑ ཞེས་བརྗོད་ཅིང་བསམ་པ་ནི་ཀླུའི་འཁུ་ལྡོག་མི་འོང་བའི་གདམས་པ་ཡིན་ནོ། །དེ་ནས་པདྨ་ཀ་མ་ལཱ་ཡ་སྟྭཾ་གྱིས་གདན་ཕུལ། ༀ་མཧཱ་ནཱ་ག་རཱ་ཛས་པ་རི་ཝཱ་ར་ཨརྒྷཾ་ནས་ཤབྡའི་བར་གྱིས་མཆོད། གདེངས་ཀ་
ནོར་བུ་འབར་བའི་འོད་ཀྱིས་ནི། །ས་འོག་མུན་པ་མཐའ་དག་སེལ་མཛད་ཅིང་། །བསྟན་ལ་རབ་དགའ་སྤྲུལ་པ་བསམ་མི་ཁྱབ། །ཀླུ་རྒྱལ་འཁོར་དང་བཅས་ལ་ཕྱག་འཚལ་ལོ།
ཞེས་བརྗོད། །དེ་ནས་སརྫ་ར་ཛའི་སྤོས་ཞེས་པ་མར་གསར་དང་། སྤོས་དཀར་དང་། སྤང་སྤོས་གསུམ་བསྲེས་པའི་སྦྱར་སྤོས་བསྲེག་ཅིང་ལག་པས་མཆོག་སྦྱིན་གྱི་ཕྱག་རྒྱ་བཅས་ལ། རང་ཉིད་འཕགས་པ་སྤྱན་རས་གཟིགས་སུ་

༄༅། །གསལ་བའི་ཐུགས་ཀའི་སྔགས་ཀྱི་ཕྲེང་བ་ལས་ཡེ་ཤེས་ཀྱི་བདུད་རྩིའི་ཆུ་རྒྱུན་འོ་མ་ལྟ་བུ་ཕྱག་གཡས་པའི་མཐིལ་དང་སོར་མོ་ལྔ་ནས་བབས་པས་སྔར་གྱི་རྒྱ་མཚོ་
དང་འདྲེས་ཞིང་དབྱེར་མེད་དུ་གྱུར་ཏེ། ས་བདག་ཀླུ་གཉན་ཐམས་ཅད་རྒྱ་མཚོ་འོ་མ་ལ་བབ་ཅིང་འཐུང་ཞིང་ཁྲུས་བྱས་པས་ནད་དུཿ ཁ་སྡིག་སྒྲིབ་དག ཡན་ལག་དང་ཉིང་ལག་ལ་
སོགས་པའི་དབང་པོ་ཐམས་ཅད་ཚང་། བཀྲག་མདངས་གཟི་མདངས་ཕུན་སུམ་ཚོགས་པ་བསྐྱེད། གང་ལ་གང་འདོད་པའི་ཚུལ་དུ་འདོད་པའི་ཡོན་ཏན་ལྔ་ལ་སོགས་པ་ལ་ལོངས་
སྤྱོད་པའི་དབང་ཐོབ་ནས་ལྷའི་ལུས་ལྟ་བུར་གྱུར་པས་མཉེས་ཤིང་ཚིམ་པར་གྱུར། ཞེས་དང་། ཨོ་བྷ་སུ་ཀེ་མཾ་སྭཱ་ཧཱ། ཞེས་པའི་སྔགས་འདི་བརྒྱ་སྟོང་ལ་སོགས་པ་བཟླས་ལ། ཏིང་ཤག་དཀྲོལ། ཨོཾ་
མཐའ་ཡས་དང་ནི་འཇོག་པོ་དང་། །སྟོབས་ཀྱི་རྒྱུ་དང་རིགས་ལྡན་དང་། །ནོར་རྒྱས་དང་ནི་དུང་སྐྱོང་དང་། །པདྨ་དང་ནི་ཆུ་ལྷ་དང་། །རྒྱ་མཚོ་རྒྱ་མཚོ་ཆེན་པོ་དང་

འོད་དང་འོད་པོ་ཆེ། །ཀླུ་རྒྱལ་གཙུག་ན་རིན་ཆེན་སོགས། །ཀླུ་ཆེན་འཁོར་བཅས་གཏོར་མ་བཞེས། །མཛེས་པའི་དཀར་གསུམ་གཏོར་མ་བཞེས། །མངར་གསུམ་འོ་མའི་རྒྱ་མཚོ་
ཆེ༑ །རིན་ཆེན་ཕྲེང་བའི་ཐེམ་སྐས་ཅན། །ཀླུ་ཡི་གནོད་པ་སྐྱོབ་བྱེད་པ། །མཐུན་པའི་རྫས་སུ་འདི་གྱུར་ཅིག །བདག་ཅག་འཁོར་དང་བཅས་རྣམས་ལ། །ཀླུ་ལས་གྱུར་པའི་གནོད་
པ་ནི། །མཐོང་བའི་དུག་དང་རེག་པའི་དུག །བསམ་ངན་དུག་དང་ཁ་རླངས་དུག །དེ་ལ་སོགས་པའི་དུག་རྣམས་ཀུན། །ཡུད་ཙམ་གྱིས་ནི་ཞི་གྱུར་ཅིག །བདག་བས་གཅེས་པའི་
རྫས་ཁྱེར་ལ། །བདག་ལ་གནོད་པ་མ་བྱེད་ཅིག །ཅེས་བརྗོད། ཁྱད་པར་དུ་ཡང་བདག་ཅག་དཔོན་སློབ་རྣམས་དང་སྦྱིན་བདག་ཡོད་ན་འདི་ཞེས་བྱ་བའི་ཚེ་འདིར་བྲག་གཉན་བཤིག་པ། ཤིང་
གཉན་བཅད་པ། ས་གཉན་བརྐོས་པ། ཆུ་གཉན་དཀྲུགས་པ་སོགས་ལ་བརྟེན་ནས་ཀླུ་གཉན་ས་བདག་ཞ་ལོང་ཐེང་གསུམ་དུ་གྱུར་པ་དང་། གཞན་ཡང་ཉ་དང་། རུས་སྦལ་

༄༅། །།དང་། སྦྲུལ་དང་། འཇོང་མོ་དང་། སྡིག་པ་རྭ་ཅན། སྡོམ། ཁ་བརྒྱད། གྲོག་མོ་སོགས་ལ་གནོད་པ་བསྐྱལ་བས། ཀླུ་གཉན་ས་བདག་ཁྱེད་རྣམས་ཀྱི་
ཐུགས་དང་འགལ་བར་གྱུར་པ་ཐམས་ཅད་མཐོལ་ལོ་བཤགས་ཤིང་བདུད་རྩི་ཁྲུས་ཀྱི་རྫིང་བུ་རུ་གཏོར་མ་བདུད་རྩིའི་རྒྱ་མཚོ་ཆེན་པོ་དང་ཀླུ་ནད་ཐམས་ཅད་ཞི་བར་བྱེད་པའི་བདུད་རྩི་འོ་
མའི་རྒྱུན་ལྟ་བུ་ཆར་བཞིན་བབས་པས་དེ་ལ་ས་བདག་ཀླུ་གཉན་ཞ་ལོང་ཐེང་གསུམ་དུ་གྱུར་པ་རྣམས་ཀྱིས་གཙོ་བྱས་པའི་ས་བདག་ཀླུ་གཉན་ཐམས་ཅད་འཐུང་ཞིང་ཁྲུས་བྱས་པས་ལུས་
ཀྱི་ཟུག་རྔུ་སེམས་ཀྱི་སྡུག་བསྔལ་གནོད་བྱེད་ཀྱི་བསམ་པའི་གདུག་རྩུབ་ཞི་ནས། ལས་དང་ཉོན་མོངས་པའི་སྡིག་སྒྲིབ་དག་སྟེ་ལུས་དང་ཡན་ལག་དབང་པོ་ཉམས་པ་ཐམས་ཅད་ཚང་
ཞིང་གསོས་ནས་སྔར་བས་ཀྱང་ལྷག་པ་ལྷའི་ལུས་ལྟ་བུར་གྱུར་ཏེ་མཉེས་ནས་བདེ་བ་ཕུན་སུམ་ཚོགས་པ་ལ་ལོངས་སྤྱོད་པར་གྱུར་ཅིག གཞན་ཡང་བདག་ཅག་དཔོན་སློབ་ཡོན་བདག་

འཁོར་དང་བཅས་པ་རྣམས་ཀྱི་ཚེ་རབས་འཁོར་བ་ཐོག་མ་མེད་པ་ནས་ལན་ཆགས་ཤིང་ཤ་འཁོན་དུ་གཉེར་བ་རྣམས་ལ་ཡིད་དུ་འོང་བའི་གནས་དང་ཟས་དང་ལོངས་སྤྱོད་དང་ལྡན་པར་
གྱུར་ཅིག མཛེ་དང་། ཡན་ལག་དང་ཉིང་ལག་ཉམས་པ་ལ་སོགས་པའི་ནད་ཐམས་ཅད་དང་བྲལ་བར་གྱུར་ཅིག ཁྱེད་རྣམས་ལ་ནམ་མཁའ་ལྡིང་གི་གནོད་པ་ཐམས་
ཅད་དང་བྲལ་ནས་བྱང་ཆུབ་ཀྱི་ལམ་ཐོབ་པར་གྱུར་ཅིག གནོད་སེམས་ཞི་ནས་བྱང་ཆུབ་ཀྱི་ལམ་དང་མི་འབྲལ་བར་གྱུར་ཅིག གཞན་ཡང་རང་སྤྱན་རས་གཟིགས་སུ་གསལ་བའི་
ཐུགས་ཀའི་ཧི ཡིག་གི་འོད་ཀྱིས་རིན་པོ་ཆེའི་བྲག་རི་དང་། གསེར་གྱི་བྱ་སྐྱིབས་ལ་སོགས་པའི་གནས་དང་། བདུད་རྩི་འོ་མ་ལྟ་བུའི་མཚོ་དང་། ཁྲུས་ཀྱི་རྫིང་བུ་ནེའུ་གསིང་ཀླུའི་
ཕོ་བྲང་སྐྱེད་མོས་ཚལ་ལ་སོགས་པ་ས་བདག་ཀླུ་གཉན་ཐམས་ཅད་དགའ་བར་བྱེད་པའི་མཆོད་པའི་བྱེ་བྲག་བསམ་གྱིས་མི་ཁྱབ་པས་ཆུ་བདག་ཝ་རུ་ཎ་དང་། ཀླུ་ཆེན་པོ་བརྒྱད་ཀྱིས་གཙོ་

༄༅། །།བྱས་པའི་ཀླུ་གཉན་ས་བདག་གི་རིགས་ཐམས་ཅད་ཚིམ་ཞིང་མཉེས་ནས་བདེ་བ་ཕུན་སུམ་ཚོགས་པ་ལ་ལོངས་སྤྱོད་པར་གྱུར་ཅིག ཞེས་བརྗོད་ཅིང་བདུད་རྩིར་གྱུར
པར་བསམ། དེ་ནས་གོང་དུ་བཤད་པའི་གཏོར་ཐེབ་གཉིས་གཉིས་ཀྱི་ནང་རིལ་བུ་བརྒྱད་ཚན་དང་པོ། ཨོཾ་བཛྲ་ཡཀྵ་ཧཱུྃ་གིས་བསང་། ༀ་བཛྲ་ཛྭ་ལ་ཨ་ན་ལ་ཧ་ན་ད་ཧ་པ་ཙ་མ་ཐ་བྷཉྫ་ར་ཎ་ཧཱུྃ་ཕཊ། ཀྱིས་བདུད་
རྩིར་གྱུར་པར་བསམ། ཨོཾ་ཨ་ཀཱ་རོ་མུ་ཁཾ་སརྦ་དྷརྨཱ་ཎཾ་ཨཱ་དྱ་ནུཏྤནྣ་ཏྭཱ་ཏ་ཨོཾ་ཨཱ༔ ཧཱུྃ་ཕཊ་སྭཱ་ཧཱ། ལན་གསུམ། འདོད་དགུ་འབྱུང་བའི་རྒྱ་མཚོ་ཆེན་པོར་གྱུར་པར་བསམ། དཔེ་འགའ་ཞིག་ཏུ་སྐབས་
འདིར་གཏོར་མགྲོན་སྤྱན་འདྲེན་བཤད་ཀྱང་། འདིར་མ་བཤད་པ་ནི་གོང་དུ་བྱས་པ་དེས་དོན་ཚང་བས། ལོག་རྟོག་ཅན་རྣམས་ཀྱིས་མ་གོ་བའི་གཏམ་མ་སྨྲ་ཞིག དེ་ནས་ཀླུ་དགའ་བའི་ཕྱག་རྒྱ་ནི་ལག་པ་གཉིས། གཡོན་ཁུ་ཚུར་བྱས་པའི་མཐེ་བོང་
དང་། མཐེའུ་ཆུང་བསྒྲེངས་གཡས་ཀྱི་སོར་མོ་རྣམས་སྦྲུལ་མགོའི་གདེངས་ཀ་ལྟར་བརྐྱངས་པ་གཡོན་གྱི་མཐེ་བོང་གི་སྟེང་དུ་གདུགས་ཕུབ་པ་ལྟར་སྦྱར་ལ་ངག་ཏུ། ཨོ་ཧི་ལི་ཧི་ལི་མཧཱ་ཧི་ལི་ཕྲུ་ཕྲུཾ་སྭཱ་ཧཱ། ཨོཾ་བྷ་ཡ་བྷཀྵ་ཡ་

ས་མ་ཡ་ཏིཥྛཛུཾ་ཕྲུ་ཕུ་ཧཱུྃ་ཕཊ། ཞེས་པའི་སྔགས་ཚན་གཉིས་པོ་གཏོར་སྣོད་རེ་རེ་ལ་ལན་གསུམ་གསུམ་བརྗོད་པས་འབུལ། དེ་ཡང་གཏོར་ཐེབ་གཉིས་དུས་རེ་ལ་བསྔོས་ཚར་བ་དང་། ཏིང་ཤགས་དཀྲོལ་ཏེ། ཀླུའི་རྒྱལ་པོ་བརྒྱད་
ཀྱིས་གཙོ་བྱས་པའི་ཀླུ་གཉན་ས་བདག་གི་རིགས་ཐམས་ཅད་དང་། ཁྱད་པར་དུ་ཡང་བདག་ཅག་དཔོན་སློབ་འཁོར་དང་བཅས་པ་ཐམས་ཅད་ལ་གནོད་ཅིང་ལན་ཆགས་པའི་ཤ་འཁོན་དུ་
གཉེར་བའི་ཀླུ་གཉན་ས་བདག་གི་རིགས་ཐམས་ཅད་ལ་སྦྱིན་ནོ། །གཏོར་མ་འདོད་དགུ་འབྱུང་བའི་རྒྱ་མཚོ་ཆེན་པོ་འདིས་ཚིམ་ཞིང་མཉེས་ནས་གནོད་པ་དང་གདུག་པའི་བསམ་པ་ཞི་
ནས་ཕན་པ་དང་བྱང་ཆུབ་ཀྱི་སེམས་དང་ལྡན་པར་གྱུར་ཅིག ཅེས་བརྗོད། གོང་གི་སྔགས་ཚན་གཉིས་པོ་ལན་རེ་རྫོགས་པ་དང་སེ་གོལ་གཏོགས་ཏེ། ཡང་རང་ངམ་སྦྱིན་བདག་སོགས་ལ་གནོད་པའི་མིང་གསལ་ཅན་གྱི་ཀླུ་
གཉན་ཡོད་ན་གོང་བཞིན་ལས་དེའི་མིང་ནས་བརྗོད་པ་སོགས་སྐབས་ཐོབ་དང་སྦྱར། སྐབས་འདིར་རང་ངམ་གྲོགས་ཀྱིས་གཏོར་ཐེབ་གཉིས་ཀྱི་ཟན་རིལ་བརྒྱད་འོ་མ་ཆུ་དང་བཅས་པ་བདུད་རྩི་ཁྲུས་ཀྱི་རྫིང་བུའམ་ཆུ་མིག་སོགས་སུ་དོར་ལ་རིལ་བུ་བརྒྱད་

༄༅། །ཚན་བརྒྱད་མ་རྫོགས་བར་རིལ་བུ་གསར་པ་བཤམས་ཤིང་གོང་བཞིན་སྦྱོང་བ་ཡིན་ནོ། །དེ་ནས་རིལ་བུ་བརྒྱད་ཚན་ག་ཉིས་པ་མན་གྱི་བྱིན་རླབས་ཨོཾ་ཨཱ༔ ཧཱུྃ་ལན་གསུམ་གྱིས་བརླབ། འབུལ་ཚུལ་ཀླུ་དགའ་བའི་ཕྱག་
རྒྱ་བཅའ་བ་ནས་བཟུང་ཕྲིན་ལས་བཅོལ་བའི་བར་སྔར་བཞིན་བརྗོད། དེ་ལྟ་བུའི་ཟན་རིལ་བརྒྱད་ཚན་བརྒྱད་དུ་བཅད་དེ། གཏོར་ཐེབ་གཉིས་གཉིས་དུས་རེ་ལ་འབུལ་ཞིང་ཡོངས་དྲིལ་འབུལ་ཐེང་བརྒྱད་བྱའོ། །དེ་ཡང་ཚན་པ་རེ་ལ་གཏོར་ཐེབ་གཉིས་
གཉིས་སུ་གཅོད་པ་ནི། ཀླུ་བརྒྱད་གཙོ་བོར་གྱུར་པ་རིལ་བུ་བརྒྱད་བརྒྱད་འབྱུང་བ་ལ་དགོངས་སོ། །ཚན་པ་བརྒྱད་འབུལ་བ་ནིཀླུ་བརྒྱད་པོ་རེ་རེ་ལའང་རིལ་བུ་བརྒྱད་བརྒྱད་ཕུལ་ཏེ་ཡོངས་དྲིལ་ཟན་རིལ་དྲུག་ཅུ་རེ་བཞི་རྫོགས་པར་འབུལ་བར་དགོངས་
པ་ཡིན་ནོ། །གཏོར་ཆུང་དྲུག་ཅུ་རྩ་བཞི་བྱས་ཀྱང་རུང་བར་གསུངས་ཤིང་། གོང་དུ་གཏོར་ཐེབ་རེ་ལ་སྔགས་ལན་གསུམ་གསུམ་བརྗོད་པ་བཤད་པ་ནི་ཆོས་རྒྱལ་འཕགས་པའི་དགོངས་པ་ཡིན། སྤྱིར་རིལ་བུ་བརྒྱ་སྔགས་གཅིག་གིས་བསྔོ་རུང་
ཞིང་། དེ་བཞིན་དུ་རིལ་བུ་གཅིག་སྔགས་བརྒྱས་བསྔོས་སུ་ཡང་རུང་ལ། དེ་ལྟར་ཚན་པ་བརྒྱད་ཕུལ་ཚར་བ་དང་། གཏོར་ཐེབ་རྣམས་ཆུ་དང་འོ་མ་བསྲེས་པས་བཀང་ལ། ཆུ་སྦྱིན་བསྡུས་པ་འདི་བྱས་ལ། ཨོཾ་ཛྙཱ་ན་ཨ་ཝ་ལོ་ཀི་ཏེ་ན་

མ ས་མནྟ་སྤ་ར་ཎ་རསྨི་བྷ་ཝ་མཧཱ་མ་ཎི་དུ་རུ་དུ་རུ་ཧྲི་ད་ཡ་ཛྭ་ལཱ་ཡ་སྭཱ་ཧཱ། ཆུའི་སྦྱིན་པ་རྒྱ་ཆེན་པོ་འདི་ལ་བརྟེན་ནས་ཀླུའི་རྒྱལ་པོ་དགའ་བོ་དང་འཇོག་པོ་ཉེར་དགའ་བོ་ལ་སོགས་པ་
སྲིད་པ་ཆུ་ཀླུང་གི་བདག་པོ་རྣམས་ཀྱི་རྒྱུད་ལ་སྦྱིན་པ་དམ་པ་སེམས་ཀྱི་རྒྱན་སེམས་ཀྱི་ཡོ་བྱད་རྣལ་འབྱོར་གྱི་ཚོགས། དོན་གྱི་མཆོག་རྣམ་པ་ཐམས་ཅད་མཁྱེན་པ་རྫོགས་པའི་སངས་
རྒྱས་ཀྱི་གོ་འཕང་ཐོབ་པའི་སྐལ་བ་དང་ལྡན་པར་གྱུར་ཅིག དེ་ནས་ཀླུ་རྒྱལ་འཁོར་དང་བཅས་ས་པ་ཐམས་ཅད་དགེས་ནས་ཕྱག་གཉིས་ཐལ་མོ་སྦྱར་ནས་བདག་ཅག་རྣམས་ཀྱི་ལས་ཅི་
བགྱི་ཞེས་སྒྲུབ་པ་པོ་ལ་ཀླུ་རྣམས་བཀའ་ཉན་པའི་ཚུལ་དུ་གནས་པར་གྱུར། ཅེས་བརྗོད། ཐེག་པ་ཐུན་མོང་གི་ཆོས་བཤད་པ་ནི། ཏིང་ཤགས་དཀྲོལ། ཆོས་རྣམས་ཐམས་ཅད་རྒྱུ་ལས་བྱུང་། །ཞེས་པ་
ནས་། འོན་ཀྱང་སྐྱོབ་པའི་སྲས་སུ་སྐྱེ། །ཞེས་པའི་བར་བརྗོད་པས་ཆོས་ཀྱི་སྦྱིན་པ་བྱིན་ནས། དེ་ལྟར་ཆོས་ཀྱི་སྦྱིན་པ་དང་ཟང་ཟིང་གི་སྦྱིན་པ་འདི་ལ་བརྟེན་ནས་ཀླུའི་རྒྱལ་པོ་ཆུ་བདག་ཝ་རུ་ཎ་ལ་

༄༅། །སོགས་པའི་ཀླུ་རྒྱལ་རིགས་རྗེའུ་རིགས་དམངས་རིགས་ཁྱིམ་བདག་གི་རིགས། གདོལ་པ་ཅན་གྱི་རིགས་སུ་གྱུར་པ་ཐམས་ཅད་ཀྱི་ལུས་དང་ལོངས་སྤྱོད་ཉམས་
པ་གསོས་པར་གྱུར་ཅིག ཚེ་དང་དབང་ཐང་ཉམས་པ་ཐམས་ཅད་གསོས་པར་གྱུར་ཅིག དཔལ་དང་གྲགས་པ་ཉམས་པ་ཐམས་ཅད༔ མཐུ་དང་སྟོབས བཀྲག་དང་གཟི་
མདངས༔ ཁྲག་དང་ཆུ་སེར སྐྱི་དང་ལྤགས་པ༔ དབང་པོ་དང་དོན་སྙིང༔ ཡན་ལག་དང་ཉིང་ལག གནས་དང་འཁོར་ཉམས་པ་ཐམས་ཅད་གསོས་པར་གྱུར་ཅིག ཀླུ་
རྣམས་ནམ་མཁའ་ལྡིང་དང་བྱེ་ཚན་གྱི་གནོད་པ་ཐམས་ཅད་ཞི་བར་གྱུར་ཅིག བདག་དཔོན་སློབ་རྣམས་དང་སྦྱིན་བདག་སོགས་ཡོད་ན་དེ་འཁོར་དང་བཅས་པ་དང་། སེམས་ཅན་ཐམས་
ཅད་ལ་ས་བདག་ཀླུ་གཉན་གྱི་གནོད་པ་ཐམས་ཅད་ཞི་བར་གྱུར་ཅིག མི་འབྱུང་བར་གྱུར་ཅིག འཇིག་རྟེན་གྱི་ཁམས་ཐམས་ཅད་དུ་ལོ་ཕྱུགས་རྟག་ཏུ་ལེགས་པ་དང་། ཆར་ཆུ་དུས་སུ་

ཕེབས་པ་དང་། མི་ནད་དང་ཕྱུགས་ནད་ཐམས་ཅད་རྒྱུན་ཆད་པར་གྱུར་ཅིག ཅེས་དང་། རང་གི་སྙིང་ཀའི་སྔགས་འཕྲེང་ལས་འོད་ཟེར་བསམ་གྱིས་མི་ཁྱབ་པ་འཕྲོས་པས་ཀླུ་རྒྱལ་
འཁོར་དང་བཅས་པ་ཐམས་ཅད་ལ་ཕོག་པས་རྐྱེན་བྱས། དེ་དག་གི་ཚེ་ཐོག་མ་མེད་པ་ནས་བསགས་པའི་ས་བདག་ཀླུ་གཉན་ལ་སོགས་པའི་ཉེར་འཚེ་སྡིག་སྒྲིབ་ཐམས་ཅད་བྱང་ཞིང་
དག་པར་གྱུར་ཅིག ཞེས་དང་། ན་མོ་རཏྣ་ཏཱ་ཡཱ་ཡ། ཨོཾ་ཀཾ་ཀ་ནི་ཀཾ་ཀ་ནི། རོ་ཙ་ནི་རོ་ཙ་ནི། ཏྲོ་ཊ་ནི་ཏྲོ་ཊ་ནི། ཏྲཱ་ས་ནི་ཏྲཱ་ས་ནི། པྲ་ཏི་ཧ་ན་པྲ་ཏི་ཧ་ན། སརྦ་ཀརྨ་པ་རཾ་པ་ར་ཎི་མེ་
སརྦ་ས་ཏྭ་ནཱཉྩ་སྭཱ་ཧཱ། ཉེར་གཅིག དེ་ནས་སྨོན་ལམ་བཏབ་པ་ནི། ཀླུ་ཡི་རིགས་ནི་ཁྱེད་རྣམས་ཀུན། །སེམས་དང་ཤེས་པ་གསལ་གྱུར་ཅིག །དྲིན་ལན་དམ་ཆོས་དྲན་གྱིས་ལ། །བཀའ་དང་
དམ་ལ་མ་འདའ་བར། །ཤིན་ཏུ་ཁྲོས་པ་ཞི་གྱུར་ཅིག །དབང་པོ་རྣམས་ཀྱི་སྤྱོད་ཡུལ་དུ། །མཁོ་དགུའི་ལོངས་སྤྱོད་ཐམས་ཅད་ལྡན། །ཉམས་པའི་ལུས་ནི་གསོས་གྱུར་ཅིག །ཡན་

༄༅། །།ལག་ཐམས་ཅད་བདེ་གྱུར་ཅིག །ངན་སོང་གསུམ་ལས་ཐར་ནས་ཀྱང་། །ཚངས་པའི་བདེ་དང་ལྡན་གྱུར་ཅིག །ཆོས་སྤྱོད་དབང་པོ་དུལ་ནས་ཀྱང་། །ཕྱག་ན་
རྡོ་རྗེའི་ཞལ་མཐོང་ཤོག །འཇིགས་པ་ཀུན་ལས་སྐྱབས་གྱུར་ཅིག །ལོངས་སྤྱོད་ཆེན་པོ་ཐོབ་གྱུར་ཅིག །ཡི་གེ་བརྒྱ་པ་ཚར་གསུམ་དང་། མ་འབྱོར་པ་དང་སོགས་ཀྱིས་ལྷག་ཆད་ཁ་བསྐང་
གྱི་འོད་ཀྱི་ལྕགས་རི་དེ་མི་དམིགས་པར་གྱུར། སྔགས་དང་སྨན་སོགས་བྱིན་རླབས་ཀྱིས། །ནད་དང་ཉེར་འཚེ་ཀུན་སྤངས་ནས། །དྲིན་ལན་དམ་ཚིག་དྲན་གྱིས་ལ། །རང་རང་
གནས་སུ་འགྲོ་བར་གྱིས། །ཨོཾ་མཧཱ་ནཱ་ག་རཱ་ཛ་ས་པ་རི་ཝཱ་ར་གཙྪ། ཞེས། ཡེ་ཤེས་པ་རྣམས་གཤེགས་ཤིང་། དམ་ཚིག་པ་རྣམས་མི་དམིགས་པར་བསམས། སེ་གོལ་ལག་པ་གཉིས་ཕྱིར་
གདབ་བོ། །དེ་ནས་ལག་པ་གཉིས་རྒྱབ་སྦྱར་ལ་མཐེའུ་ཆུང་སྦྲེལ། མཐེ་བོང་གཉིས་ལག་མཐིལ་དུ་བཀུག སོར་མོ་ལྷག་མ་རྣམས་གཤིབས་ཏེ་ཅུང་ཟད་ཐུར་དུ་བརྐྱངས་པ་བྱ་ཁྱུང་གི་ཕྱག་རྒྱ་བཅས་ལ། ག་རུ་ཌ་ཧཾ་ས་ཧེ་ཙ་ལེ་ཙ་ལེ་སྭཱ་

ཧཱ༔ ཞེས་བརྗོད་པས་བདག་བསྲུང་ཞིང་ཀླུ་ནག་པོའི་རིགས་ཐམས་ཅད་བསྐྲད་པར་བསམས་ལ། དགེ་བ་འདི་ཡིས་སྐྱེ་བོ་ཀུན་སོགས་ཀྱི་བསྔོ་བ་སྨོན་ལམ་དང་། བསོད་ནམས་འདི་ཡིས་སོགས་དང་། སྟོན་མཆོག་
དམ་པ་སོགས། དཀོན་མཆོག་གསུམ་གྱི་བཀྲ་ཤིས་བྱས་ལ། གསུམ་པ་རྗེས་ཀྱི་བྱ་བ་ནི་གཏོར་མ་དང་འོ་མ་སོགས་གོང་གི་མཆོད་རྫས་དེ་རྣམས་ཀླུ་གནས་པའི་ཆུ་མིག་གམ་ས་གཙང་སར་དོར་ལ། དེ་ནས་གྲོགས་དང་བཅས་མདོ་
སྣང་བརྒྱད་དང་ཀླུའི་སྤང་སྐོང་སོགས་འདོན་པར་བྱ། གཏོར་མ་བརྒྱ་རྩ་ཆགས་མེད་བྱེད་ན་སྐབས་འདིར་བྱས་ན་ཤིན་ཏུ་ལེགས། བདག་གི་བླ་མ་སེམས་དཔའ་ཆེན་པོ་གྲགས་པའི་མཚན་ཅན་དེ་ཉིད། ཆབ་གཏོར་ཀླུ་གཏོར་འདི་ཉིད་གནང་སྐབས་སྔ་
བར་བཞེངས་ལ། ཐུགས་དམ་གཏོར་མའི་ཉམས་བཞེས་ལ་འཇུག་པར་མཛད་དེ། དེ་མ་གྲུབ་བར་ལ་དམར་སྐྱར་སོགས་ཞལ་ལ་མི་རེག་པ་མཛད་པས། འདི་ཤིན་ཏུ་གལ་ཆེ་བས་རྗེས་འཇུག་རྣམས་ཀྱིས་བླ་མའི་གསུང་བཞིན་ཅིས་ཀྱང་མཛད་པ་
ཞུ་ཞེས་ཀླུ་གཏོར་གཏོང་ཚུལ་གྱི་ཡི་གེ་དགོས་འདོད་ཆར་འབེབས་ཞེས་བྱ་འ་དི་ནི་རྡོ་རྗེ་གདན་བཞིའི་རྒྱུད་ནས་གསུངས་པའི་དོན་བཞིན་ཆོས་རྒྱལ་འཕགས་པས་མཛད་པའི་གསུང་རབ་ཀྱི་དགོངས་པ་ལྟར་སྔགས་འཆང་ཆེན་པོས་མཛད་པའི་གསལ་

༄༅། །བྱེད་སྒྲོན་མེ་དང༌། རྗེ་ཐར་རྩེ་ནམ་མཁའ་དཔལ་བཟང་གིས་མཛད་པའི་ཡིག་ཆ་གཞིར་བཞག ཅུང་མི་གསལ་བ་རྣམས་སེམས་དཔའ་ཆེན་པོ་སྔགས་འཆང་གྲགས་པའི་མཚན་ཅན་གྱི་ཀླུ་གཏོར་གནང་བའི་ཕྱག་ལེན་མང་
དུ་མཐོང་བས་བརྒྱན་ཏེ། ལུག་ལོ་ཟླ་བ་ལྔ་པའི་དཀར་པོའི་ཕྱོགས་ཀྱི་ཚེས་ལ་དཔལ་ས་སྐྱའི་གནས་མཆོག་ཆུ་མིག་རྫོང་ཁའི་བླ་བྲང་བདེ་མཆོག་ཕོ་བྲང་གི་ཡང་རྩེ་ཨེ་ཝཾ་བྱང་ཆུབ་འབྱུང་བའི་གནས་སམ་ཀུན་གསལ་བདེ་ཆེན་ཕོ་བྲང་ཞེས་བྱ་བའི་སྐྱེད་
མོས་ཚལ་གྱི་ཁུར་
བརྒྱན་དབེན་གནས་དམ་པ་དེ་ཉིད་དུ། ཤྲཱི་ས་སྐྱ་པ་ཤཱཀྱའི་དགེ་སློང་རིག་སྔགས་འཆང་བ་བྱམས་པ་ངག་དབང་ཀུན་དགའ་བསོད་ནམས་གྲགས་པ་རྒྱལ་མཚན་དཔལ་བཟང་པོ་ཞེས་བྱ་བས་ལེགས་པར་བྲིས་པ་ཡི་གེ་པ་ཡང་རང་ཉིད་
ཀྱིས་བགྱིས་སོ།། །། ༄༅། །རྒྱ་གར་སྐད་དུ། ནཱ་གཱ་ཝ་ཏཱ་རཱ་ན་ཝ་ཏཱརཾ། བོད་སྐད་དུ། ཀླུའི་ཐེབས་བཟློག ཀླུ་སྦགས་ལ་ཞུགས་པའི་རྩིས་ལ། དུས་ཚེས་འདི་དག་དང་མ་
ལྡན་ན་རང་བཟློག དཔྱིད་ཟླ་ར་ནི་ཧོར་ཟླ་བཅུ་གཅིག་པ་བའི་ཚེས་བཅོ་ལྔ་ལ་ཀླུ་ཐམས་ཅད་ཟ་མའི་ཁྲིམས་བྱེད་པས་བཟློག གཞན་ཐེབས། ཧོར་ཟླ་བཅུ་གཉིས་པ་དཔྱིད་ཟླ་འབྲིང་པོའི་ཚེས་

བརྒྱད་དང་ཉི་ཤུ་གཉིས་ལ་རྩ་བའི་ཆོས་ཉན་པས་བཟློག གཞན་མ་ཐེབས། ཧོར་ཟླ་དང་པོ་དཔྱིད་ཟླ་ཐ་ཆུང་ལ་ཀླུ་ཐམས་ཅད་དྲན་པ་ཉམས་པས་བཟློག ཉི་ཤུ་ལྔ་ལ་ཐེབས། གཉིས་
པ། དབྱར་ཟླ་ར་བའི་ཚེས་བརྒྱད་ལ་ཀླུ་ཐམས་ཅད་ཟས་སློང་བས་དེ་ལ་བྱས་ན་ཤིན་ཏུ་ཐེབས། གསུམ་པ། དབྱར་ཟླ་འབྲིང་པོའི་ཉི་ཤུ་གཉིས་ལ་ཟ་མ་ལ་ཚོགས་པས་ཐེབས། བཅོ་བརྒྱད་
ལ་ཀླུ་ཐམས་ཅད་ཁྲིམས་བསྲུང་བས་བཟློག བཞིཔ། །དབྱར་ཟླ་ཐ་ཆུངས་ཀྱི་ཉེར་ལྔ་ལ་ཀླུ་ཐམས་ཅད་སྲིད་པའི་འཁོར་བ་ལས་བྱེད་པས་ཐེབས། བཅོ་ལྔ་ལ་ཀླུ་ཐམས་ཅད་ཁྲུས་བྱེད་
པ།    ལྔ ་པ།    སྟོན་ཟླ་ར་བའི་ཚེས་བཅུ་དྲུག་ལ་ཟས་མི་ལ་འཚོལ་བས་ཁྱད་པར་དུ་ཐེབས། བཅོ་ལྔ་ལ་དྲན་པ་ཉམས་པས་བཟློག ཉི་ཤུ་ལ་ཐམས་ཅད་ངལ་གསོ་བས་
བཟློག དྲུག་པ། སྟོན་ཟླ་འབྲིང་པོའི་ཚེས་བཅོ་ལྔ་ལ་འབྲུའི་བཅུད་བསྡུ་བས་ཅིས་ཀྱང་ཐེབས། བདུན་པ། སྟོན་ཟླ་ཐ་ཆུང་ལ་ཀླུ་ཐམས་ཅད་བཞུགས་པའི་གནས་སེལ་ཞིང་ལུས་གོས་གྱོན་

༄༅། །པས་ཚེས་གཅིག བཅུ་གཅིག ཉེར་བཞི་རྣམས་ལ་བྱས་ན་མི་ཐེབས་མི་སྲིད་དོ། །དགུ་དང་། བཅུ་དང་། བཅུ་དགུ་ལ་བཟློག བརྒྱད་པ། དགུ་ཟླ་རྭ་བ་ལ་
ཤིང་གི་བཅུད་བསྡུ་བའི་ཚེས་ལྔ་དང་། བཅོ་ལྔ་ལ་ཅིས་ཀྱང་ཐེབས། བཅུ་དགུ་ལ་ལྡོག དགུ་པ། དགུན་ཟླ་འབྲིང་པོ་ལ་ཉལ་བའི་སྟེང་འཚོལ་ཏེ་ཚེས་བཅུ་བདུན་དང་ཉི་ཤུ་ལ་
པ། དགུན་ཟླ་ཐ་ཆུང་ལ་ཀླུ་ཐམས་ཅད་ཉལ་བས་ཕན་གནོད་མེད། ཀླུའི་ཐེབས་བཟློག་བསྟན་པ་སློབ་དཔོན་ཀླུ་སྒྲུབ་ཀྱིས་མཛད་པ་རྫོགས་
སོ།། ༈ །འཕགས་པ་འཇམ་དཔལ་གྱི་ཀླུའི་ཐེབས་བཟློག་བརྩི་ཚུལ། ཧོར་ཟླ་གསུམ་པའི་ཚེས་བརྒྱད་ལ་ཀླུ་བཟློག བཅོ་ལྔ་ལ་ཀླུ་བཟློག ཉེར་གཉིས་ཀླུ་ཐེབས། ཧོར་ཟླ་
བཞི་པའི་ཚེས་ལྔ་ལ་ཐེབས། བཅུ་གཅིག་ལ་བཟློག བཅུ་གསུམ་ལ་བཟློག བཅུ་ལྔ་ལ་བཟློག ཉི་ཤུ་ལ་ཐེབས། ཉེར་ལྔ་ལ་ཐེབས། ཧོར་ཟླ་ལྔ་པའི་ཚེས་ལྔ་དང་དྲུག་ལ་

བཟློག ཚེས་དགུ་ལ་ཐེབས། བཅུ་ལ་བཟློག བཅུ་དགུ་ལ་ཐེབས། ཧོར་ཟླ་དྲུག་པའི་ཚེས་གསུམ་དང་། དྲུག་དགུ་བཅུ་གསུམ་རྣམས་ལ་ཀླུ་བཟློག བཅོ་ལྔ་ལ་ཐེབས། བཅུ་
དྲུག་ལ་བཟློག ཧོར་ཟླ་བདུན་པའི་ཚེས་གཅིག་ལ་ཐེབས། དགུ་ལ་བཟློག བཅུ་ལ་བཟློག བཅུ་གཅིག་ལ་ཐེབས། བཅུ་དགུ་ལ་བཟློག ཉེར་གཅིག་ལ་ཐེབས། ཉེར་གཉིས་ལ་
ཐེབས༑ ཧོར་ཟླ་བརྒྱད་པའི་ཚེས་བརྒྱད་ལ་ཐེབས། དགུ་དང་བཅུ་ལ་བཟློག བཅོ་བརྒྱད་ལ་ཐེབས། བཅུ་དགུ་ལ་བཟློག ཉེར་དྲུག་ལ་བཟློག ཧོར་ཟླ་དགུ་པའི་ཚེས་དྲུག་ལ་
བཟློག བདུན་ལ་ཐེབས། བཅུ་དྲུག་ལ་བཟློག བཅུ་བདུན་ལ་ཐེབས། ཉི་ཤུ་དང་ཉེར་དྲུག་ལ་བཟློག ཉེར་བདུན་ལ་ཐེབས། ཧོར་ཟླ་བཅུ་པ་ལ་ཀླུའི་ཐེབས་བཟློག་གཉིས་ཆར་
མེད༑ ཧོར་ཟླ་བཅུ་གཅིག་པའི་ཚེས་ལྔ་དང་བཅུ་ལ་བཟློག བཅུ་གཉིས་ལ་ཐེབས། བཅོ་ལྔ་ལ་བཟློག ཧོར་ཟླ་བཅུ་གཉིས་པའི་ཚེས་བརྒྱད་ལ་བཟློག བཅུ་ལ་ཐེབས། བཅོ་

༄༅། །བརྒྱད་ལ་བཟློག ཉི་ཤུ་དང་ཉེར་བརྒྱད་གཉིས་རྣམས་ལ་བཟློག ཧོར་ཟླ་དང་པོའི་ཚེས་གཉིས་དང་བརྒྱད་ཉེར་ལྔ་མ་གཏོགས་ཟླ་བ་རིལ་པོ་ཀླུ་བཟློག ཉེར་ལྔ་
ལ་ཐེབས། ཧོར་ཟླ་གཉིས་པའི་ཚེས་བརྒྱད་དང་བཅོ་ལྔ་ལ་ཐེབས། ཉི་ཤུ་ལ་བཟློག ཉེར་ལྔ་ལ་བཟློག་ཡོད་དོ། །འཕགས་པ་འཇམ་དཔལ་གྱི་ཀླུའི་ཐེབས་བཟློག་རྫོགས་
སོ།། ༄༅། ཀླུའི་བསང་མཆོད་ཀྱི་ཆོག་གདེངས་ཅན་རོལ་པའི་ཆུ་གཏེར་ཞེས་བྱ་བ་བཞུགས། ༄༅། །དཔག་ཡས་ཐུགས་རྗེའི་སྤྲིན་ལས་དངོས་གྲུབ་ཆར། །རྒྱུན་དུ་ཆེ་བས་དགེ་ལེགས་ལོ་ཐོག་
དག །སྨིན་མཛད་བླ་མ་ཀླུ་དབང་ལ་བཏུད་དེ། །བསང་མཆོད་གདེངས་ཅན་རོལ་པའི་ཆུ་གཏེར་བསྐྲུན། །འདིའི་བསང་མཆོད་ལ། རང་ཉིད་གཙང་སྦྲ་དང་ལྡན་པས་ཀླུ་གནས་པའི་ཆུ་མིག་གི་འགྲམ་ལ་
སོགས་པར། ཀླུ་སྨན་བཟང་པོ་དང་དཀར་མངར་གྱིས་སྦགས་པའི་ཉེར་སྤྱོད་རྣམས་དང་། མཐུན་པའི་སྤོས་དང་ཤིང་རྩིའི་དུད་པ་བཏང་བ་ལ་ཆུ་གཙང་གིས་བྲན། འདིར་ཇ་ཆང་ཕྱེ་གསུར་སོགས་གཞོབ་ཀྱི་རིགས་ནི་མི་བྱའོ། །དེ་ནས་མཆོད་པ་

རྣམས། ཨོཾ་བཛྲ་ཨ་མྲྀ་ཏས་བསང་། སྭ་བྷཱ་ཝས་སྦྱངས། སྟོང་པའི་ངང་ལས་ཨོཾ་ལས་རིན་པོ་ཆེའི་སྣོད་ཡངས་པ་རྣམས་སུ། ཨོཾ་ཞུ་བ་ལས་བྱུང་བའི་ལྷ་རྫས་ལས་གྲུབ་པའི་ཉེ་བར་སྤྱོད་
པ་རྣམས་དང་བསང་རྫས་མཆོད་པའི་ཡོ་བྱད་རྣམས་ཀྱིས་ནམ་མཁའི་ཁམས་གང་བར་གྱུར། ཨོཾ་བཛྲ་ཨརྒྷཾ་ནས་ཤབྡ་རོལ་མོ་བཅས་པས་བྱིན་གྱིས་བརླབ་ལ། སངས་རྒྱས་ཆོས་ཚོགས་ལན་གསུམ་
གྱིས་སྐྱབས་འགྲོ་སེམས་བསྐྱེད་བྱ། སྭ་བྷཱ་ཝས་སྟོང་པར་བསྒོམ། སྟོང་པའི་ངང་ལས་པཾ་ལས་པདྨ་དང་ཨ་ལས་ཟླ་བའི་སྟེང་དུ། ལས་བདག་ཉིད་སྤྱན་རས་གཟིགས་དབང་ཕྱུག་སྐུ་མདོག་
དཀར་པོ། ཕྱག་གཡས་མཆོག་སྦྱིན་དང་གཡོན་པདྨ་བསྣམས་པ། རྒྱན་ཐམས་ཅད་ཀྱིས་བརྒྱན་པ། རྡོ་རྗེའི་སྐྱིལ་མོ་ཀྲུང་གིས་བཞུགས་པའོ། །རང་གི་མདུན་དུ་རིན་པོ་ཆེའི་བྲག་
རི་གསེར་གྱི་བྱ་སྐྱིབས་ཅན་གྱི་དྲུང་ན་མཁའ་ལྟར་སྔོ་བའི་མཚོ་དང་། རྫིང་བུ་དང་། འབབ་ཆུ་ལྷུང་ལྷུང་གི་སྒྲ་འབྱིན་པ། གཡུའི་ཁ་དོག་ཅན་གྱི་ནེའུ་གསིང་དང་། སྐྱེད་མོས་

༄༅། །ཚལ། རིན་པོ་ཆེའི་ལྗོན་ཤིང་། མེ་ཏོག་དང་ལོ་འདབ་གསར་པའི་ལྡིང་ཁང་དུ་གྲིབ་བསིལ་ཡིད་དུ་འོང་བ་སོགས། འདོད་པའི་ཡོན་ཏན་ཕུན་སུམ་ཚོགས་པས་
གཏམས་ཤིང་ནོར་བུ་ཆུ་ཤེལ་གྱི་ཕོ་བྲང་ཉམས་དགའ་བར་བྱས་པའི་གནས་སུ། སྣ་ཚོགས་པདྨ་འདབ་མ་བརྒྱད་པའི་ལྟེ་བ་དང་འདབ་མ་རྣམས་ལ་ཟླ་བའི་དཀྱིལ་འཁོར་རེ་རེའི་སྟེང་དུ་
ནཱཾ་དགུ་ལས་དབུས་དང་ཕྱོགས་མཚམས་རྣམས་སུ་རིམ་པར་ཝ་རུ་ཎ་དཀར་པོ། མཐའ་ཡས་དཀར་པོ། འཇོག་པོ་དམར་པོ། སྟོབས་ཀྱི་རྒྱུ་ནག་པོ། རིགས་ལྡན་དཀར་པོ། ནོར་
རྒྱས་སེར་པོ། དུང་སྐྱོང་སེར་པོ། པདྨ་དཀར་པོ། ཆུ་ལྷ་དཀར་པོ་རྣམས་སྟོད་ལྷའི་ལུས་ཅན་ཐལ་མོ་སྦྱར་བའི་བར་དུ་ནོར་བུ་རིན་པོ་ཆེ་ཐོགས་པ། སྨད་སྦྲུལ་མཇུག་འཁྱིལ་
བ། སྦྲུལ་མགོའི་གདེངས་ཀ་ཅན། རིན་པོ་ཆེའི་རྒྱན་སྣ་ཚོགས་ཀྱིས་བརྒྱན་པ། གཡོན་ཕྱོགས་ནས་རང་འདྲའི་ཆུང་མས་བརྟེན་པའོ། །རང་གི་སྙིང་ག་ནས་འོད་ཟེར་འཕྲོས་པས་

འདོད་པའི་ཁམས་ན་གནས་པའི་ཀླུའི་རྒྱལ་པོ་རྣམས་ཀྱི་གཙོར་བྱས་པའི་ཀླུ་དང་ས་བདག་ཐམས་ཅད་ཨོཾ་བཛྲ་སམཱ་ཛ༔ ཏིང་ཤགས་དང་
འཛམ་གླིང་ཡུལ་གྲུ་ཀུན་ཏུ་རབ་གནས་པའི། །བསྟན་ལ་རབ་དགའི་ཀླུ་ཆེན་བརྒྱད་ཀྱིས་མཚོན། །ཀླུ་དང་ས་བདག་རིགས་གྱུར་མ་ལུས་པ། །དེ་རིང་མཆོད་པའི་སླད་དུ་སྤྱན་འདྲེན་
ན༑ །ལག་ན་རྡོ་རྗེའི་མཐུ་སྟོབས་དམ་ཚིག་དང་། །སྤྱན་རས་གཟིགས་དབང་ཐུགས་རྗེའི་བྱིན་རླབས་ཀྱིས། །ཐོགས་པ་མེད་པ་གནས་འདིར་གཤེགས་སུ་གསོལ། །ནཱ་ག་རཱ་ཛས་པ་༔
རི་ཝཱ་ར་ཨེ་ཧྱ་ཧི། ཞེས་དང་། ཛ༔ ཧཱུྃ་བཾ་ཧོ༔ པདྨ་ཀ་མ་ལཱ་ཡ་སྟྭཾ། དེ་ནས་བསང་མཆོད་སྟོབ་པ་ནི། ཨོཾ་དཀོན་མཆོག་ཡོན་ཏན་གཏེར་གྱི་བྱིན་རླབས་དང་། །རྒྱུ་འབྲས་མི་སླུ་ངེས་པའི་བདེན་
སྟོབས་ཀྱིས། །བསང་རྫས་མཆོད་སྤྲིན་ནམ་མཁའ་གང་བ་འདི། །གདེངས་ཅན་ཡོངས་ཀྱི་ཉེར་འཚོམཆོག་གྱུར་ཅིག ཀྱེ་རྒྱ་ཆེན་སྦྱིན་པའི་འབྲས་བུ་ལེགས་སྨིན་པ། །འཛད་མེད་

༄༅། །འབྱོར་བ་ཕུན་ཚོགས་གཏེར་གྱི་བདག །ཀླུ་ཆེན་བརྒྱད་པོ་ཀླུ་རིགས་གྲངས་མེད་བཅས། །དགའ་སྐྱེད་བསང་དང་མཆོད་སྤྲིན་འབུལ་བ་ནི། །འོ་ཆབ་སྨན་གྱི་
མཆོད་ཡོན་རྫིང་བུར་བསྐྱིལ། །ཐང་ཆུར་སྐྱེས་པའི་མེ་ཏོག་ཨུཏྤལ་བཞད། །དྲི་ཞིམ་སྤོས་མཆོག་ས་ལའི་ངད་པ་ལྡང་། །མཁན་ཤུག་སུར་དཀར་རྦུ་སྙུག་སྟག་པ་སོགས། །དབྱར་
སྐྱེས་རྐང་འཐུང་མཐུན་རྫས་ཇི་སྙེད་དག །བཏུལ་བའི་དུད་སྤྲིན་འདོད་ཡོན་ལྔ་འཇོ་ཞིང་། །ཉམས་གྲིབ་ཉེས་ཚོགས་སྦྱོང་བའི་བསང་མཆོད་དང་། །ཞུན་མར་ནོར་བུའི་སྒྲོན་མེས་མུན་
པ་འཇོམས། །རྒྱ་མཚོའི་ལྦུ་བ་རྡོ་རྒྱུས་ཞོ་ཤ་གསུམ། །ཆུ་སྲིན་སྡེར་མོ་དབང་ལག་པུ་ཤེལ་རྩེ། །སྦྲུལ་ཤུན་རྨ་བྱའི་གདོངས་སོགས་འོ་ཆབ་དང་། །རྣམ་འདྲེས་བཏུང་བ་བྱུག་པའི་རྒྱ་
མཚོ་ཆེ། །དཀར་གསུམ་མངར་གསུམ་འཁར་བ་ཤིང་ཐོག་རིགས། །རོ་བཅུད་ནུས་གཏེར་ཞལ་ཟས་ཕྱེ་མ་དང་། །སྒྲ་སྙན་རོལ་མོ་སྙན་པའི་གླུར་འཇོ་ཞིང་། །དཔག་ཡས་ནོར་བུའི

རྒྱན་ཕྲེང་དར་ཟབ་གོས། །ཅི་འདོད་གཏེར་གྱི་བུམ་པ་བཟང་པོ་སོགས། །ལེགས་བྲིས་མ་ལུས་ཉེར་སྤྱོད་མཁོ་རྒུ་ཡིས། །མཆོད་དོ་ཀླུ་རྒྱལ་འཁོར་དང་བཅས་པ་མཆོད། །བསང་ངོ་
ཉེས་སྐྱོན་ཉམས་གྲིབ་ཕོག་པ་བསང་། །སོ་སོའི་དབང་པོ་ལྔ་ཡི་དང་དུ་བདག །འདོད་པའི་ཡོན་ཏན་མི་ཟད་རྒྱ་མཚོའི་ཀློང་། །ཅི་དགར་ལོངས་སུ་སྤྱོད་པའི་བདེ་སྐྱིད་ཀྱིས། །ཀུན་
ནས་མྱོས་པའི་གླུ་དབྱངས་ལེན་གྱུར་ཅིག །ས་རྡོ་ཆུ་ཤིང་གཉན་པོ་གང་དག་ཏུ། །ཐུབ་ཆོད་རྩོམ་པས་ཀླུ་དང་ས་བདག་རིགས། །སྡང་བའི་ནད་དང་སྡུག་བསྔལ་ཀུན་གསོས་ནས། །
ལྷ་ལུས་ལྟར་མཛེས་བདེ་དང་ལྡན་གྱུར་ཅིག །བདག་ཅག་རྒྱུ་སྦྱོར་མི་དང་ཕྱུགས་བཅས་ལ། །ཀླུ་གདོན་ལས་གྱུར་ནད་གདོན་བར་ཆད་དང་། །ཆུར་གཏང་ས་ལ་མནན་སོགས་གནོད་
པའི་ལས། །སྤྲིན་བྲལ་ཟླ་བ་ལྟ་བུར་གྲོལ་བར་མཛོད། །བསོད་ནམས་མཐོ་རིས་དགའ་ཚལ་ཡངས་པའི་ནང་། །ཚེ་ཡི་ལྗོན་ཤིང་རིང་པོར་སྐྱེས་པ་ལས། །མི་ནོར་ལོངས་སྤྱོད་སྲིད་

༄༅། །པའི་ཕུན་ཚོགས་ཀྱི། །ལོ་འདབ་ཕྱོགས་མེད་རྒྱས་པའི་ཕྲིན་ལས་མཛོད། །ཡུལ་གྲུ་ཀུན་ཏུ་སད་སེར་མི་གཏོང་བར། །ཐན་ཞོད་མཚམས་པའི་བདུད་རྩིའི་ཆར་
རྒྱུན་གྱིས། །རྩ་ལྗང་ལོ་འདབ་སྟུག་པོས་ལ་ཀླུང་མཛེས། །ལོ་ལེགས་འབྲུ་ཚོགས་འཕེལ་བའི་དགའ་སྟོན་སྩོལ། །ཆོས་ཀྱི་སྦྱིན་པ་ནི། ཆོས་རྣམས་ཐམས་ཅད་སོགས་ནས། སྲས་སུ་
སྐྱེས༑ །རིན་ཆེན་ཆོས་བཤད་དགེ་བས་གདེངས་ཅན་རྣམས། །གནོད་པ་ཀུན་བྲལ་སླད་མར་བདེ་འགྲོར་སྐྱེས། །དཀོན་མཆོག་དམ་པའི་ཆོས་ཀྱི་སྣོད་གྱུར་ནས། །ཐམས་ཅད་
གཟིགས་པ་ཐོབ་པའི་རྒྱུར་གྱུར་ཅིག །བཟོད་པར་གསོལ་ཞིང་གཤེགས་སུ་གསོལ་བ་ནི། དགྱེས་སྐྱེད་མཆོད་པའི་གནས་འདིར་བྱོན་པའི་ཀླུ། །དགྱེས་མིན་མ་འབྱོར་ཉམས་སོགས་བཟོད་མཛད་
དེ༑ །དགྱེས་པའི་དྲིན་ལན་གླན་འདོད་ཤིང་རྟ་ལ། །དགྱེས་པར་ཞོན་ནས་རང་རང་གནས་སུ་དེངས། །ཞེས་དང་། སླར་ཡང་འགྲོར་མ་འདོད་པའི་གདུག་པ་ཅན་རྣམས་མུ ཞེས་བསྐྲད་ཅིང་བྱ་ཁྱུང་གི་ཕྱག་རྒྱ་

དང་། ག་རུ་ཊ་ཧཾ་ས་ཧེ་ཙ་ལེ་སྭཱ་ཧཱས་བསྲུངས་ལ་བཀྲ་ཤིས་ཀྱི་ཚིགས་བཅད་གང་རིགས་བརྗོད་དོ། །ཀླུ་རྣམས་མཆོད་པའི་ཆོ་ག་འདི་བགྱིས་པའི། །དགེ་བས་སྦྱིན་བཞིའི་ཕ་རོལ་ལེགས་ཕྱིན་ནས། །དོན་གཉིས་ལྷུན་གྱིས་གྲུབ་པའི་ཕྲིན་
ལས་ཀྱིས། །སྲིད་གསུམ་སྡུག་བསྔལ་མཚོ་ལས་འདོན་པར་ཤོག །ཅེས་ཀླུའི་བསང་མཆོད་ཀྱི་ཆོ་ག་གདེངས་ཅན་རོལ་བའི་ཆུ་གཏེར་ཞེས་བྱ་བ་འདི་ནི། དོན་གཉེར་དགེ་སློང་བྱམས་པ་བཀྲ་ཤིས་ཀྱིས་བསྐུལ་ངོར་བནྡེ་ཚུལ་ཁྲིམས་རིན་ཆེན་གྱིས་རྒྭ་
ལོའི་ཀླུ་གཏོར་ཀླུ་བསང་གི་བརྗོད་བྱའི་སྙིང་པོ་བསྡུས་ཏེ་ཉམས་སུ་བླང་བདེར་བྲིས་པ་བཀྲ་ཤིས་པར་གྱུར་ཅིག། །།མངྒ་ལཾ།། ༄༅། །འཕགས་པ་ཀླུ་སྒྲུབ་ཀྱིས་མཛད་པའི་ཀླུ་བསང་བཞུགས་སོ།། ༄༅། །ཀྱེ། སྟོང་གསུམ་
མི་མཇེད་འཇིག་རྟེན་འཛམ་གླིང་འདིར། །རྒྱ་མཚོ་དང་ནི་ཆུ་མིག་མཚོ་དང་ནི། །རྫིང་དང་ཁྲོན་པ་ཆུ་ཕྲན་འབབ་ཆུ་དང་། །རི་རབ་རི་ཕྲན་སྐྱེ་ཤིང་སྲ་བྲག་དང་། །ཕར་གཡས་ཚུར་
གཡོན་ལུང་པ་ཉིན་སྲིབ་ལ། །གནས་པའི་ཀླུ་རིགས་རྒྱལ་བློན་ཐམས་ཅད་དང་། །ཀླུ་ཡི་རྒྱལ་པོ་ཉེར་དགའ་བོ། །མ་གྲོས་པ་དང་མཐའ་ཡས་དང་། །རྒྱལ་རིགས་རྗེ་རིགས་བྲམ་

༄༅། །ཟེའི་རིགས། །གདོལ་པ་ནག་པོ་ཀླུ་ཡི་རིགས། །གཞན་ཡང་ཀླུ་ཡི་རྒྱལ་པོ་བུ་དང་ཚ་བོར་བཅས། །བཙུན་མོ་བློན་འབང་སྡེ་དཔོན་ཕོ་ཉར་བཅས། །གཡོག་
འཁོར་མ་ལུས་དེ་དག་ཐམས་ཅད་ཀུན། །དགའ་ཞིང་དྭང་བའི་སེམས་ཀྱིས་སྤྱན་འདྲེན་ནས། །དད་ཅིང་གུས་པའི་སེམས་ཀྱི་མཆོད་པ་འབུལ། །ཧཱུྃ། བཅོམ་ལྡན་ཕྱག་ན་རྡོ་རྗེ་
ནི། །སྐུ་མདོག་ལྗང་སྔོན་འོད་ཟེར་འབར། །ཕྱག་ན་ཡེ་ཤེས་རྡོ་རྗེ་བསྣམས། །དེ་ལ་ཕྱག་འཚལ་བསང་མཆོད་འབུལ། །སྡེ་བརྒྱད་དབང་སྡུད་དངོས་གྲུབ་སྩོལ། །དབུས་ཀྱི་ཀླུ་
རྒྱལ་ཝ་རུ་ཎི། །སྐུ་མདོག་སྣ་ཚོགས་འོད་ཟེར་འཕྲོ། །སྦྲུལ་མགོ་དགུ་ཡི་གདེངས་ཀ་ཅན། །ཐུགས་རྗེ་སྤྲིན་གྱི་དབུ་རྒྱན་ཅན། །ནོར་བུ་འབར་བའི་ཐོར་གཙུག་ཅན། །ཕྱག་མཚན་
མེ་ཏོག་ཨུཏྤལ་བསྣམས། །སྦྲུལ་མགོ་བདུན་བདུན་བཙུན་མོ་ཡིས། །མགུལ་ནས་འཁྱུད་པ་འཁོར་བཅས་ལ། །དྲི་བཟང་ཤིང་རྩིའི་བསང་མཆོད་འབུལ། །ནད་ཞི་འཕེལ་ཕྱུག་

དངོས་གྲུབ་སྩོལ། ཤར་ཕྱོགས་ཀླུ་རྒྱལ་མཐའ་ཡས་ནི། །སྐུ་མདོག་དཀར་ལ་འོད་ཟེར་འཕྲོ། །སྦྲུལ་མགོ་དགུ་ཡི་གདེངས་ཀ་ཅན། །ཐུགས་རྗེས་སྤྲིན་གྱི་དབུ་རྒྱན་ཅན། །ནོར་བུ་
འབར་བའི་ཐོར་གཙུག་ཅན། །ཕྱག་མཚན་མེ་ཏོག་ཨུཏྤལ་བསྣམས། །སྦྲུལ་མགོ་བདུན་བདུན་བཙུན་མོ་ཡིས། །མགུལ་ནས་འཁྱུད་པ་འཁོར་བཅས་ལ། །དྲི་བཟང་ཤིང་རྩིའི་
བསང་མཆོད་འབུལ། །ནད་ཞི་འཕེལ་ཕྱུག་དངོས་གྲུབ་སྩོལ། །ཤར་ལྷོ་ཀླུ་རྒྱལ་ནོར་རྒྱས་ནི། །སྐུ་མདོག་སྔོ་ལ་འོད་ཟེར་འཕྲོ། །སྦྲུལ་མགོ་དགུ་དགུའི་གདེངས་ཀ་ཅན། །ཐུགས་
རྗེས་སྤྲིན་གྱི་དབུ་རྒྱན་ཅན། །ནོར་བུ་འབར་བའི་ཐོར་གཙུག་ཅན། །ཕྱག་མཚན་མེ་ཏོག་ཨུཏྤལ་བསྣམས། །སྦྲུལ་མགོ་བདུན་བདུན་གདེངས་ཀ་ཅན། །མགུལ་ནས་འཁྱུད་པ་འཁོར་
བཅས་ལ། །དྲི་བཟང་ཤིང་རྩིའི་བསང་མཆོད་འབུལ། །ནད་ཞི་འཕེལ་ཕྱུག་དངོས་གྲུབ་སྩོལ། །ལྷོ་ཕྱོགས་ཀླུ་རྒྱལ་འཇོག་པོ་ནི། །སྐུ་མདོག་སྔོ་ལ་འོད །སྦྲུལ་མགོ་དགུའི

༄༅། །ཐུགས་རྗེས་སྤྲིན༔ །ནོར་བུ་འབར་བའི་ཐོར །ཕྱག་མཚན་དགྲ་སྟྭ་འབར་བ་བསྣམས། །སྦྲུལ་མགོ་བདུན༴ །མགུལ་ནས་འཁྱུད༔ །དྲི་བཟང་ཤིང་
རྩིའི༴ །ནད་ཞི་འཕེལ །ལྷོ་ནུབ་ཀླུ་རྒྱལ་སྟོབསརྒྱུ་ནི། །སྐུ་མདོག་ནག་ལ་འོད །སྦྲུལ་མགོ་དགུའི༴ །ཐུགས་རྗེས༴ །ནོར་བུ་འབར །ཕྱག་མཚན་ཐོང་ཤོལ་འབར་བ །
སྦྲུལ་མགོ་བདུན །མགུལ་ནས །དྲི་བཟང་ཤིང་ཕྱིའི༴ །ནད་ཞི་འཕེལ །ནུབ་ཕྱོགས་ཀླུ་རྒྱལ་པདྨ་ནི། །སྐུ་མདོག་དམར་ལ༴ །སྦྲུལ་མགོ་དགུའི༴ །ཐུགས་རྗེ་སྤྲིན །
ནོར་བུ་འབར །ཕྱག་མཚན་པདྨའི་ཕྲེང་བ །སྦྲུལ །མགུལ༴ །དྲི་བཟང །ནད་ཞི །ནུབ་བྱང་པདྨ་ཆེན་པོ་ནི། །སྐུ་མདོག་དམར་སྐྱ༔ །སྦྲུལ་མགོ །ཐུགས་
རྗེས༴ །ནོར་བུ །ཕྱག་མཚན་རིན་ཆེན་བུམ་པ་བསྣམས། །སྦྲུལ༴ །མགུལ །དྲི་བཟང །ནད་ཞི །བྱང་ཕྱོགས་ཀླུ་རྒྱལ་དུང་སྐྱོང་ནི། །སྐུ་མདོག་ལྗང་ཁུ་ལ

སྦྲུལ༴ །ཐུགས་རྗེས༴ །ནོར་བུ༔ །ཕྱག་ན་དུང་འབུད་སྐད་སྙན་བསྣམས། །སྦྲུལ་མགོ །མགུལ༴ །དྲི་བཟང༴ །ནད་ཞི །བྱང་ཤར་ཀླུ་རྒྱལ་རིགས་ལྡན་ནི། །སྐུ་མདོག་
ལྗང་སྐྱ །སྦྲུལ་མགོ །ཐུགས་རྗེ །ནོར་བུ །ཕྱག་མཚན་རིན་ཆེན་སྐྱལ་བུ༴ །སྦྲུལ །མགུལ །དྲི་བཟང །ནད་ཞི༔ ཀླུ་ཆེན་བཙུན་མོའི་རིགས་རྣམས་དང་། །
ཀླུ་སྲས་གཞོན་ནུའི་རིགས་རྣམས་དང་། །བློན་འབང་སྡེ་དཔོན་ཕོ་ཉར་བཅས། །རང་རྟགས་ཕྱག་རྒྱའི་དམ་ཚིག་ཅན། །འཁོར་ནི་བྱེ་བ་ས་ཡ་ལ། །དྲི་བཟང་ཤིང་རྩི་སྣ་ཚོགས་
ཀྱི། །བསང་མཆོད་གཙང་མ་འདི་འབུལ་ལོ། །དཀར་གསུམ་མངར་གསུམ་མཆོད་པ་འབུལ། །དངོས་འབྱོར་ཡིད་སྤྲུལ་མཆོད་པ་འབུལ། །ཁྱེད་རྣམས་བསང་མཆོད་འབུལ་བའི་
མཐུས། །སྦྱིན་བདག་འཁོར་དང་བཅས་པ་རྣམས། །འཇིགས་པ་བརྒྱད་སྐྱོབས་ཞི་བའི་དངོས་གྲུབ་སྩོལ། །ཚེ་བསོད་དཔལ་འབྱོར་རྒྱས་པའི་དངོས་གྲུབ་སྩོལ། །མོས་པ་རྣམ་བཞི་

༄༅། །དབང་གི་དངོས་གྲུབ་སྩོལ། །དགྲ་བགེགས་ཚར་གཅོད་དྲག་པོའི་དངོས་གྲུབ་སྩོལ། །ལས་བཞི་ལྷུན་གྱིས་གྲུབ་པའི་དངོས་གྲུབ་སྩོལ། །ཀ་ཡ་ཝཀྐ་ཙིཏྟ་སརྦ་
སིདྡྷི་ཧྲཱི༔ གཞན་ཡང་ཀླུ་རིགས་མ་ལུས་འཁོར་བཅས་ལ། །བསང་མཆོད་ཕུལ་བའི་མཐུ་སྟོབས་ཆེན་པོ་ཡིས། །བདག་དང་རྒྱུ་སྦྱོར་ཡོན་བདག་འཁོར་བཅས་ལ། །མི་མཐུན་
ཕྱོགས་རྣམས་ཅི་ཡོད་པ། །སྡང་བར་བྱེད་པའི་དགྲ་ལ་བཟློག །གནོད་པ་བྱེད་པའི་བགེགས་ལ་བཟློག །ཟ་བར་བྱེད་པའི་འདྲེ་ལ་བཟློག །ཕུང་བར་བྱེད་པའི་སྲི་ལ་བཟློག །བར་
ཆད་ཐམས་ཅད་ཞི་བར་མཛོད། །ཚེ་བསོད་ཐམས་ཅད་རྒྱས་པར་མཛོད། །མི་ཡི་ན་ཚ་ཞི་བར་མཛོད། །དབང་པོའི་བཀྲག་མདངས་རྒྱས་པར་མཛོད། །ཕྱུགས་ཀྱི་གོད་ཡམས་ཞི་
བར་མཛོད། །བིའུ་ལུག་མཐའ་རུ་རྒྱས་པར་མཛོད། །ཞིང་གི་བཙའ་སད་སེར་གསུམ་ཞི་བར་མཛོད། །འབྲུ་སྲན་སྣ་དགུ་རྒྱས་པར་མཛོད། །མི་མཐུན་ཕྱོགས་ངན་ཡོངས་ཞི་

ནས༑ །མཐུན་པའི་ཕྱོགས་རྣམས་རྒྱས་པར་མཛོད། །བཅོམ་ལྡན་ཕྱག་ན་རྡོ་རྗེ་ཡིས། །སྤྱན་སྔར་ཁས་བླངས་དམ་བཅས་བཞིན། །མི་ལ་ན་ཚ་མ་བཏང་ཅིག །ཕྱུག་ལ་གོད་ཀ་མ་
བཏང་ཞིག །ཞིང་ལ་བཙའ་སད་སེར་གསུམ་མ་བཏང་ཞིག །བཅོལ་བའི་ཕྲིན་ལས་གྲུབ་པར་མཛོད། །དགེའོ། །སརྦ་མངྒ་ལཾ། ཞལ་གྲོ།། །། ༈ བལ་ཡུལ་ནས་རྒྱལ་ཡོངས་ས་ཆེན་ཞེས་པ་
ལས་གུ་རས་སྤེལ།། །།

༄༅། །གཏོར་མ་བརྒྱ་རྩའི་ངག་འདོན་བཞུགས་སོ།།

༄༅། །ཨོཾ་སྭསྟི་སིདྡྷི། དུས་གསུམ་སངས་རྒྱས་ཀུན་འདུས་རྡོ་རྗེ་འཛིན། །ཁམས་
གསུམ་སེམས་ཅན་སྐྱོང་མཛད་སྤྱན་རས་གཟིགས། །སྲིད་གསུམ་ཡིད་ཀྱི་མུན་སེལ་འཇམ་པའི་
དབྱངས། །རིགས་གསུམ་རྣམ་འཕྲུལ་ས་ལོའི་ཞབས་ལ་འདུད། །འདིར་དང་པོའི་བློ་ཅན་རྣམས་ལ་ཕན་ཕྱིར་གཏོར་

༄༅། །མ་བརྒྱ་རྩ་གཏོང་ཚུལ་གྱི་ཕྱག་ལེན་རིམ་པ་ཅུང་ཟད་བརྗོད་ན། ཐོག་མར་གཏོར་ཟན་གཙང་མ་
ལ༑ ལྷ་བཤོས་གཅིག་ཛམ་གཏོར་གཉིས་དང་རིལ་བུ་གང་མང་བཅོས་པ། བུམ་པ་ལ་སོགས་པ་ཆུ་གཙང་དང་། གཏོར་ཐེབ་ལྔ་
ཚར་སོགས་དགོས་པའི་ཡོ་བྱད་རྣམས་མཐོང་བ་བརྒྱུད་པའི་ཕྱག་ལེན་བཞིན་སྟ་གོན་བྱས། རང་ཉིད་སྲབ་མོའི་སྟན་ལ་ཞི་བའི་སེམས་

དང་ལྡན་བཞིན་པས་འདུག་པའི་མདུན་དུ་སྟེགས་ཇི་ལྟར་རིགས་པའི་སྟེང་དུ། གཏོར་ཐེབས་ལྔ་ཚར་དེར་ཆུ་གཙང་མ་བཤམ་ལྷ་
བཤོས་དེ་གཏོར་ཐེབ་ཀྱི་གོང་དུ་བཞག་ལ། མཆོད་པ་རྣམས་ལ་དམིགས་ནས། ཀུན་ནས་དགེ་བ་བཟང་པོ་སྤྱད་པའི་
ཕྱིར༑ །འཇམ་དཔལ་གྱིས་ནི་སྨོན་ལམ་སྤྱད་པར་བགྱི། །མ་འོངས་བསྐལ་པ་ཀུན་ཏུ་མི་སྐྱོ་བར། །དེ་ཡི་བྱ་

༄༅། །བ་མ་ལུས་རྫོགས་པར་བགྱི། །ཨོཾ་བཛྲ་ཨ་མྲྀ་ཏ་ཀུཎྜ་ལི་ཧ་ན་ཧ་ན་ཧཱུཾ་
ཕཊ༑ ཨོཾ་སྭ་བྷཱ་ཝཤུདྡྷ༔ སརྦ་དྷརྨཱཿ སྭ་བྷཱ་ཝ་ཤུདྡྷོཉཧཾ་གིས་སྦྱངས། སྟོང་པའི་ངང་ལས་ཨོཾ་ལས་བྱུང་བའི་
རིན་པོ་ཆེ་ལས་གྲུབ་པའི་སྣོད་ཡངས་ཤིང་རྒྱ་ཆེ་བའི་ནང་དུ་ༀ་ཞུ་བ་ལས་བྱུང་བའི་ལྷ་རྫས་ལས་གྲུབ་པའི་

མཆོད་ཡོན། ཞབས་བསིལ། མེ་ཏོག བདུག་སྤོས། མར་མེ། དྲི་ཆབ། ཞལ་ཟས། རོལ་མོ་ལ་སོགས་པའི་མཆོད་རྫས་བསམ་གྱིས་མི་ཁྱབ་
པ་ནམ་མཁའི་ཁམས་ཐམས་ཅད་གང་བར་གྱུར། ཨོཾ་ཨརྒྷཾ། པཱ་ཏྱཾ། པུཥྤཾ། དྷུ་པཾ། ཨཱ་ལོ་ཀེ། གནྡྷཾ། ནེེ་ཝི་དྱཱཾ། ཤབྡ་ཨཱཿ ཧཱུཾ། ཏིང་ཤགས་
ཡོད་ན་དཀྲོལ་ལ། ཨོཾ་བཛྲ་དྷརྨཱ་ར་ཎི་ཏ། པྲ་ར་ཎི་ཏ། སཾ་བྷ་ར་ཎི་ཏ། སརྦ་བུདྡྷ་ཀྵེ་ཏྲ། པྲ་ཙ་ལི་ཏི། པྲ་ཛྙཱ་པ་ར་མི་ཏཱ་ནཱ་དཱ། སྭ་བྷཱ་ཝེ་བཛྲ་དྷརྨ་ཧྲི་ད་
ཡ་ཎི་སནྟོ་ཁ་ཎི་ཧཱུཾ་ཧཱུཾ་ཧཱུཾ་ཧོ༔ ཧོ༔ ཧོ༔ ཨཱ་ཁཾ་སྭཱ་ཧཱ། ཞེས་བརྗོད། མཆོད་པའི་ཡོ་བྱད་དྭངས་ཤིང་ཐོགས་པ་མེད་པ་ནམ་མཁའི་རང་བཞིན་ཅན་དུ་གྱུར། དེ་ནས། བདག་
དང་འགྲོ་བ་ཁམས་གསུམ་ནམ་མཁའི་མཐའ་དང་མཉམ་པའི་སེམས་ཅན་ཐམས་ཅད་དུས་འདི་ནས་བཟུང་སྟེ་ཇི་སྲིད་བྱང་ཆུབ་སྙིང་པོ་ལ་མཆིས་ཀྱི་བར་

༄༅། །དུ་དཔལ་ལྡན་བླ་མ་དམ་པ་རྣམས་ལ་སྐྱབས་སུ་མཆིའོ། །རྫོགས་པའི་སངས་རྒྱས་བཅོམ་ལྡན་འདས་རྣམས་ལ་སྐྱབས་སུ་
མཆིའོ། །དམ་པའི་ཆོས་རྣམས་ལ་སྐྱབས་སུ་མཆིའོ། །འཕགས་པའི་དགེ་འདུན་རྣམས་ལ་སྐྱབས་སུ་མཆིའོ། །ཞེས་པའི་སྐྱབས་འགྲོ་ཉེར་གཅིག་ལ་སོགས་
པ་བྱེད། དེ་ནས། བླ་མ་དཀོན་མཆོག་རིན་པོ་ཆེ་རྣམ་པ་གསུམ་ལ་བདག་ཕྱག་འཚལ་ཞིང་སྐྱབས་སུ་མཆིའོ། །ཁྱེད་རྣམས་ཀྱིས་བདག་གི་རྒྱུད་བྱིན་གྱིས་
བརླབ་ཏུ་གསོལ། ལན་གཅིག སེམས་ཅན་ཐམས་ཅད་ཀྱི་དོན་དུ་རྫོགས་པའི་སངས་རྒྱས་ཀྱི་གོ་འཕང་ཐོབ་པར་བྱ། དེའི་ཆེད་དུ་བདག་གི་ལུས་ངག་
ཡིད་གསུམ་དཀར་པོ་དགེ་བའི་ལས་མཆོད་སྦྱིན་གཏོར་མའི་རིམ་པ་ལ་བརྩོན་པར་བགྱིའོ། །ཞེས་ལན་གསུམ་གྱིས་སེམས་བསྐྱེད། སེམས་ཅན་ཐམས་ཅད་

བདེ་བ་དང་བདེ་བའི་རྒྱུ་དང་ལྡན་པར་ཅིག སྡུག་བསྔལ་དང་སྡུག་བསྔལ་གྱི་རྒྱུ་དང་བྲལ་བར་གྱུར་ཅིག སྡུག་བསྔལ་མེད་པའི་བདེ་བ་དང་མི་འབྲལ་
བར་གྱུར་ཅིག ་ཉེ་རིང་ཆགས་སྡང་དང་བྲལ་བའི་བཏང་སྙོམས་ལ་གནས་པར་གྱུར་ཅིག ཅེས་ཚད་མེད་བཞི་བསྒོམ། ཨོཾ་སྭ་བྷཱ་ཝཤུདྡྷ སརྦ་དྷརྨཱཿ སྭ་བྷཱ་
ཝ་ཤུདྡྷོཉཧཾ། སྟོང་པའི་ངང་ལས་པཾ་ལས་པདྨ་དང་ཨ་ལས་ཟླ་བའི་སྟེང་དུ་རང་གི་སེམས་ཉིད་ཀྱི་ངོ་བོ་ཡི་གེ་ཧྲཱིཿ དཀར་པོ་ཚེག་དྲག་དང་བཅས་པ་དེ་
ལས་འོད་འཕྲོས་ཚུར་འདུས་ཡོངས་སུ་གྱུར་པ་ལས། རང་ཉིད་སྐད་ཅིག་གིས་ཇོ་བོ་ཐུགས་རྗེ་ཆེན་པོ་འཕགས་པ་སྤྱན་རས་གཟིགས་དབང་ཕྱུག་སྐུ་
མདོག་གངས་རིའི་ཕུང་པོ་ལ་ཉི་མ་ཤར་བ་ལྟར་དཀར་བ། ཞལ་གཅིག་ཕྱག་བཞི་རབ་ཏུ་ཞི་བའི་ཉམས་ཅན། ཕྱག་དང་པོ་གཉིས་ཐུགས་ཀར་ཐལ་མོ་

༄༅། །སྦྱར་ནས་སངས་རྒྱས་དང་བྱང་ཆུབ་སེམས་དཔའ་ཐམས་ཅད་ལ་སེམས་ཅན་གྱི་དོན་མཛད་པར་བསྐལ་བ། གཡས་
གཉིས་པས་ཤེལ་དཀར་གྱི་ཕྲེང་བ་བརྒྱ་རྩ་བརྒྱད་འཛིན་པ། གཡོན་གཉིས་པས་མེ་ཏོག་པདྨ་དཀར་པོའི་ཡུ་བ་བཟུང་ནས་སྙན་གྱི་ཐད་སོར་ཁ་ཕྱེ་བའི་སྟེང་
ན་རིན་པོ་ཆེ་དབང་གི་རྒྱལ་པོས་མཚན་པ། ཞབས་རྡོ་རྗེའི་སྐྱིལ་མོ་ཀྲུང་གིས་བཞུགས་ཤིང་། སྐུ་ལ་རིན་པོ་ཆེའི་རྒྱན་དང་དར་སྣ་ཚོགས་ཀྱི་ན་བཟས་
མཛེས་པ། བྱང་ཆུབ་ཀྱི་སེམས་དང་མི་འབྲལ་བར་མཚོན་པའི་བརྡར། རི་དྭགས་ཀྲྀཥྞ་རའི་པགས་པས་ནུ་མ་གཡོན་པ་བཀབ་པ། དབུ་སྐྲ་ནག་པོ་
རལ་པའི་ཐོར་ཅོག་ཅན་དེའི་དཔྲལ་བར་ཨོཾ། མགྲིན་པར་ཨཱཿ ཐུགས་ཀར་ཧཱུཾ། ཐུགས་ཀའི་ཧཱུྃ་ལས་འོད་འཕྲོས་པས་ལྷོ་ཕྱོགས་པོ་ཏཱ་ལ་ནས་

འཕགས་པ་སྤྱན་རས་གཟིགས་དབང་ཕྱུག་ལ་སངས་རྒྱས་དང་བྱང་ཆུབ་སེམས་དཔའི་ཚོགས་ཀྱིས་བསྐོར་བ། ༀ་བཛྲ་ས་མཱ་ཛ༔ ཛ ཧཱུྃ་བཾ་ཧོ༔
གཉིས་སུ་མེད་པར་ཐིམ། སླར་ཡང་རང་གི་སྙིང་ག་ནས་འོད་འཕྲོས་པས་དབང་གི་ལྷ་རིགས་ལྔ་འཁོར་བཅས་ཨོཾ་བཛྲ་ས་མཱ་ཛ༔ ཨོཾ་ཨ་བྷི་ཥིཉྩ་ཏུ་
མཾ༑ ཞེས་གསོལ་བ་བཏབ་པས་དབང་གི་ལྷ་རྣམས་ཀྱི་ཨོཾ་བཛྲ་བྷ་ཝ་ཨ་བྷི་ཥིཉྩ་ཧཱུཾ། ཞེས་གསུངས་ཤིང་བུམ་པའི་ཆུས་སྤྱི་བོ་ནས་དབང་བསྐུར་སྐུ་
གང་༑ དྲི་མ་དག ཆུ་ལྷག་མ་ཡར་ལུད་པ་ལས་བླ་མའི་ངོ་བོ་འོད་དཔག་ཏུ་མེད་པས་དབུར་བརྒྱན། རང་གི་སྙིང་གར་ཟླ་བའི་སྟེང་དུ་ཧྲཱི༔ དཀར་པོའི་
མཐའ་མར་གསང་སྔགས་ཡི་གེ་དྲུག་པས་བསྐོར་བ་ལས་འོད་འཕྲོས་འཕགས་པ་མཆོད། སེམས་ཅན་གྱི་དོན་བྱས་ཚུར་འདུས་སངས་རྒྱས་བྱང་སེམས་

༄༅། །ཐམས་ཅད་ཀྱི་ཐུགས་རྗེ་དང་བྱིན་རླབས་བསྡུས་ནས་རང་ལ་ཐིམ་པས་རང་གི་རྒྱུད་བྱིན་གྱིས་བརླབས་པར་གྱུར། ཨོཾ་མ་ཎི་
པདྨེ་ཧཱུཾ། ཞེས་པ་ཅི་ནུས་བཟླས་པའི་མཐར། ཏིང་ཤགས་དཀྲོལ་ཞིང་། ཨོཾ་ཨཱརྨ་ཨ་ཝ་ལོ་ཀི་ཏེ་ཤྭ་ར་ས་པ་རི་ཝཱ་ར་ཨགྷཾ། པཱ་ཏྱཾ། པུ། དྷུ་པཾ། ཨཱ་ལོ་
ཀི༑ གནྡྷཾ། ནེེ་ཝི་དྱཱཾ། ཤབྡ་པྲ་ཏཱིཙྪ་སྭཱ་ཧཱ། ཇོ་བོ་སྐྱོན་གྱིས་མ་གོས་སྐུ་མདོག་དཀར། །རྫོགས་སངས་རྒྱས་ཀྱི་དབུ་རྒྱན་ཅན། །ཐུགས་རྗེའི་སྤྱན་
གྱིས་འགྲོ་ལ་གཟིགས། །སྤྱན་རས་གཟིགས་ལ་ཕྱག་འཚལ་ལོ། །དུས་གསུམ་བདེ་བར་གཤེགས་པ་ཆོས་ཀྱི་སྐུ། །འགྲོ་དྲུག་སེམས་ཅན་རྣམས་ལ་
སྤྱན་རས་གཟིགས། །ནམ་མཁའ་ལྟ་བུར་ཁྱབ་པའི་བཅུ་གཅིག་ཞལ། །གཟི་བརྗིད་འོད་དཔག་མེད་ལ་ཕྱག་འཚལ་ལོ། །ཕྱག་སྟོང་འཁོར་ལོ་བསྒྱུར་

བའི་རྒྱལ་པོ་སྟོང་། །སྤྱན་སྟོང་བསྐལ་པ་བཟང་པོའི་སངས་རྒྱས་སྟོང་། །གང་ལ་གང་འདུལ་དེ་ལ་དེར་སྟོན་པ། །བཙུན་པ་སྤྱན་རས་གཟིགས་ལ་
ཕྱག་འཚལ་ལོ། །ཇོ་བོ་ཐུགས་རྗེ་ཆེན་པོས་བདག་དང་སེམས་ཅན་ཐམས་ཅད་ཀྱི་སྡིག་པ་དང་སྒྲིབ་པ་ཐམས་ཅད་བྱང་ཞིང་དག་པ་དང་། བྱམས་དང་
སྙིང་རྗེ་བྱང་ཆུབ་ཀྱི་སེམས་བཅོས་མ་མ་ཡིན་པ་རྒྱུད་ལ་སྐྱེ་བར་བྱིན་གྱིས་བརླབ་ཏུ་གསོལ། མྱུར་དུ་རྣམ་མཁྱེན་རྫོགས་པའི་སངས་རྒྱས་ཀྱི་གོ་འཕང་༔
ཐོབ་པར་བྱིན་གྱིས་བརླབ་ཏུ་གསོལ། སླར་ཡང་རང་གི་སྙིང་ག་ནས་འོད་འཕྲོས་པས་རང་བཞིན་གྱི་གནས་ནས་རྩ་བའི་བླ་མ་ཤཱཀྱ་ཐུབ་པའི་རྣམ་པ་ཅན་
ལ་འཇིག་རྟེན་དང་འཇིག་རྟེན་ལས་འདས་པའི་གཏོར་མགྲོན་བསམ་གྱིས་མི་ཁྱབ་པས་བསྐོར་བ་མདུན་གྱི་ནམ་མཁར་ཨོཾ་བཛྲ་ས་མཱ་ཛ༔ ཏིང་ཤགས་

༄༅། །དཀྲོལ་ཞིང་། མ་ལུས་སེམས་ཅན་ཀུན་གྱི་མགོན་གྱུར་ཅིང་། །བདུད་སྡེ་དཔུང་བཅས་མི་ཟད་འཇོམས་མཛད་ལྷ། །
དངོས་རྣམས་མ་ལུས་ཇི་བཞིན་མཁྱེན་གྱུར་པའི། །བཅོམ་ལྡན་འཁོར་བཅས་གནས་འདིར་གཤེགས་སུ་གསོལ། །ན་མོ་བདེ་གཤེགས་སྙིང་པོ་འགྲོ་
ཀུན་ཡོངས་ལ་ཁྱབ། །སེམས་ནི་རྒྱ་ཆེན་མཆོག་ཏུ་རབ་བསྐྱེད་དེ། །འགྲོ་བ་འདི་དག་མ་ལུས་སངས་རྒྱས་རྒྱུ། །འདི་ན་སྣོད་མིན་སེམས་ཅན་གང་
ཡང་མེད། །བཞེངས་ཤིག་བཞེངས་ཤིག་སྟོབས་བཅུ་མངའ་བའི་ལྷ། །དུས་ལས་མི་འདའ་ཐུགས་རྗེའི་དབང་གིས་ན། །སེམས་ཅན་དོན་ལ་དགོངས་
པའི་དཀོན་མཆོག་གསུམ། །དངོས་བཤམས་ཡིད་ཀྱིས་སྤྲུལ་པའི་གནས་འདི་རུ། །གཏན་པ་མེད་པའི་མཆོད་སྦྱིན་རྒྱལ་པོ་ལ། །འཁོར་དང་བཅས་པ་

མ་ལུས་གཤེགས་སུ་གསོལ། །རྒྱལ་བ་རྒྱལ་སྲས་རང་རྒྱལ་ཉན་ཐོས་དང་། །ལྷ་སྲིན་སྡེ་བརྒྱད་འགྲོ་དྲུག་སེམས་ཅན་རྣམས། །བགེགས་རྣམས་
གཏན་པ་མེད་པའི་མཆོད་སྦྱིན་ལ། །སྤྱན་འདྲེན་འཁོར་དང་བཅས་པ་གཤེགས་སུ་གསོལ། །ཨོཾ་ཨེ་ཧྱེ་ཧི་བཛྲ་ས་མཱ་ཛ༔ སྤྱན་དྲངས། པདྨ་ཀ་མ་ལཱ་
ཡ་སྟྭཾ། ཞེས་པས་གདན་ཕུལ། རབ་འབྱམས་རྒྱ་མཚོ་དཔག་མེད་ན། །མཆོད་ཡོན་ཞབས་བསིལ་མེ་ཏོག་དང་། །བདུག་སྤོས་སྣང་གསལ་དྲི་མཆོག་
དང་༑ །ཞལ་ཟས་སིལ་སྙན་ལ་སོགས་པ། །མཆོད་རྫས་ཇི་སྙེད་ཡོད་པ་རྣམས། །བདག་གི་གུས་པས་བཤམས་པ་འདི། །ཇི་སྙེད་རྒྱལ་བ་སྲས་དང་
བཅས༑ །དེ་སྙེད་རྣམས་ལ་བདག་འབུལ་ན། །ཐུགས་རྗེས་མངའ་བ་ཁྱེད་རྣམས་ཀྱིས། །ཅི་བདེ་བ་ནི་བཞེས་ནས་ཀྱང་། །སེམས་ཅན་དོན་ཀུན་

༄༅། །མཛད་དུ་གསོལ། །ས་པ་རི་ཝཱ་ར་ཨོ་ཨརྒྷཾ་ནས། ཤཔྟ་པྲ་ཏཱིཙྪ་སྭཱ་ཧཱའི་བར་གྱི་མཆོད་ལ། རིན་ཆེན་སེམས་དེ་གཟུང་བར་བྱ་
བའི་ཕྱིར། །དེ་བཞིན་གཤེགས་པ་རྣམས་དང་དམ་པའི་ཆོས། །དཀོན་མཆོག་དྲི་མ་མེད་དང་སངས་རྒྱས་སྲས། །ཡོན་ཏན་རྒྱ་མཚོ་རྣམས་ལ་ལེགས་
པར་མཆོད། །དེ་ལས་གཞན་ཡང་མཆོད་པའི་ཚོགས། །རོལ་མོ་དབྱངས་སྙན་ཡིད་འོང་ལྡན། །སེམས་ཅན་སྡུག་བསྔལ་སེལ་བྱེད་པའི། །སྤྲིན་བླ
རྣམས་སོ་སོར་གནས་གྱུར་ཅིག །དམ་ཆོས་དཀོན་མཆོག་ཐམས་ཅད་དང་། །མཆོད་རྟེན་རྣམས་དང་སྐུ་གཟུགས་ལ། །རིན་ཆེན་མེ་ཏོག་ལ་སོགས་
ཆར༑ །རྒྱུན་མི་ཆད་པ་འབབ་པར་ཤོག །ཇི་ལྟར་འཇམ་དབྱངས་ལ་སོགས་པས། །རྒྱལ་བ་རྣམས་ལ་མཆོད་མཛད་པ། །དེ་བཞིན་བདག་གི་དེ་

བཞིན་གཤེགས། །མགོན་པོ་སྲས་དང་བཅས་རྣམས་མཆོད། །ཡོན་ཏན་རྒྱ་མཚོ་རྣམས་ལ་བདག །བསྟོད་དབྱངས་ཡན་ལག་རྒྱ་མཚོས་བསྟོད། །
བསྟོད་དབྱངས་སྙན་སྤྲིན་དེ་དག་གིས། །ངེས་པར་ཀུན་ཏུ་འབྱུང་གྱུར་ཅིག །ཞལ་ཟས་རོ་བརྒྱ་ལྡན་པའི་ཡིད་འཕྲོག་པ། །ལེགས་སྦྱར་འདི་ནི་རྒྱལ་བ་
སྲས་བཅས་ལ། །དད་པས་ཕུལ་བས་འགྲོ་བ་འདི་དག་ཀུན། །འབྱོར་ལྡན་ཏིང་འཛིན་ཟས་ལ་སྤྱོད་པར་ཤོག །གུ་རུ་བཛྲ་ནེེ་ཝི་དྱ་ཨཱ༔ ཧཱུྃ། བླ་མ་དང་
དཀོན་མཆོག་གི་དྲུང་དུ་མཆོད་ཡོན་དང་ཞལ་ཟས་ཕུལ་བ་ལ་བརྟེན་ནས་བདག་སོགས་སེམས་ཅན་ཐམས་ཅད་མ་དག་པའི་འཚོ་བ་སྤངས་ནས་ཡང་དག་
པའི་འཚོ་བ་ལ་ལོངས་སྤྱོད་པའི་སྐལ་བ་དང་ལྡན་པར་གྱུར་ཅིག ཆུ་སྦྱིན་ནི། སྤྱན་རས་གཟིགས་ལ་ཕྱག་འཚལ་ལོ། །སྤྱན་རས་གཟིགས་དབང་རྒྱལ་

༄༅། །བའི་གཙུག་ཏོར་ཅན། །ཕྱག་གི་མཐིལ་ནས་བདུད་རྩིའི་རྒྱུན་འབབ་ཅིང་། །ཡི་དྭགས་བཀྲེས་སྐོམ་མ་ལུས་སེལ་མཛད་
པའི༑ །བཙུན་པ་སྤྱན་རས་གཟིགས་ལ་ཕྱག་འཚལ་ལོ། །པཾ་ཧྲཱིཿ ཨཱུ༔ ཨོཾ་མ་ཎི་པདྨེ་ཧཱུྃ། ཨཱཿ ཧྲཱིཿ ཧཱུྃ། ཞེས་བརྗོད་ཅིང་། ཆུ་གཙང་མ་གཏོར་ཐེབ་
རྣམས་སུ་བླུག ཡང་ཆུ་ཐིག་གཅིག་ཕྱིར་བླུག སེ་གོལ་གདབ་ནས། ཛ་ལ་མི་དཾ་སརྦ་པྲེ་ཏ་སྭཱ་ཧཱ། འཕགས་པ་སྤྱན་རས་གཟིགས་དབང་གིས། །ཕྱག་ནས་
འབབ་པའི་འོ་རྒྱུན་གྱིས། །ཡི་དྭགས་རྣམས་ནི་ཚིམས་བྱས་ནས། །ཁྲུས་བྱས་རྟག་ཏུ་བསིལ་བར་ཤོག །བཅོམ་ལྡན་འདས་མི་འཁྲུགས་རྒྱལ་པོ་ལ་
ཕྱག་འཚལ་ལོ། །ན་མོ་རཏྣ་ཏྲ་ཡཱ་ཡ། ཨོཾ་ཀངྐ་ནི་ཀངྐ་ནི། རོ་ཙ་ན་རོ་ཙ་ན།ཏྲོ་ཊ་ནི་ཏྲོ་ཊ་ནི། ཏྲཱ་ས་ནི་ཏྲཱ་ས་ནི། པྲ་ཏི་ཧ་ན། པྲ་ཏི་ཧ་ན། སརྦ་

ཀརྨ་པ་རཾ་པ་རཱ་ཎི་མེ་སརྦ་ས་ཏྭཱ་ནཱཉྩ་སྭཱ་ཧཱ། སྲིད་པ་བར་དོའི་སེམས་ཅན་རྣམས་ལ་ཟས་དང་སྐོམ་ཐོགས་པ་མེད་པར་འབྱུང་བར་གྱུར་ཅིག ཨོཾ་ཛྙཱ་ན་ཨཱ་
ཝ་ལོ་ཀི་ཏེ་ན་མཿ ས་མནྟ་སྤ་ར་ཎ་རསྨི་སམྦྷ་ཝ་ས་མ་ཡ་མཧཱ་མཎི་དུ་རུ་དུ་རུ་ཧྲི་ད་ཡ་ཛྭ་ལ་ནི་སྭཱ་ཧཱ། ཆུའི་སྦྱིན་པ་རྒྱ་ཆེན་པོ་འདི་ལ་བརྟེན་ནས་ཀླུའི་རྒྱལ་
པོ་དགའ་བོ་འཇོག་པོ་ཉེར་དགའ་བོ་ལ་སོགས་པ་སྲིད་པ་ཆུ་ཀླུང་གི་བདག་པོ་རྣམས་ཀྱི་རྒྱུད་ལ་སྦྱིན་པ་དམ་པ་སེམས་ཀྱི་རྒྱན། སེམས་ཀྱི་ཡོ་
བྱད༑ རྣལ་འབྱོར་གྱི་ཚོགས། དོན་གྱི་མཆོག་རྣམ་པ་ཐམས་ཅད་མཁྱེན་པ་རྫོགས་པའི་སངས་རྒྱས་ཀྱི་གོ་འཕང་ཐོབ་པའི་སྐལ་བ་དང་ལྡན་པར་གྱུར་
ཅིག ཅེས་བརྗོད། དེ་ནས་ཛམྦྷ་ལའི་སྐུ་ཡོད་ན་བཤམ། མེད་ན་བསམ་པས་རུང་ངོ༌། །ཛམ་གཏོར་ལ་ཆུ་བྲན། ཨ་མྲྀ་ཏས་བསང་། སྭ་བྷཱ་ཝས་སྦྱངས། སྟོང་པའི་ངང་

༄༅། །ལས་པཾ་ལས་པདྨ། ཨ་ལས་ཟླ་བའི་དཀྱིལ་འཁོར་གྱི་སྟེང་དུ་ཛམ་ཡོངས་སུ་གྱུར་པ་ལས། ཛམྦྷ་ལ་སྐུ་མདོག་སེར་པོ་
ཞལ་གཅིག་ཕྱག་གཉིས་པ། ཨུཏྤ་ལའི་ཕྲེང་བ་ཅན་ཞབས་དག་གིས་དུང་དང་པདྨའི་གདོང་གི་གཏེར་མནན་པ། ཕྱག་གཡས་པས་ཤིང་ཏོག་བི་ཛ་པཱུ་ར་
ཀ་དང་། གཡོན་ནེའུ་ལེ་འཛིན་པ། དར་དང་རིན་པོ་ཆེའི་རྒྱན་གྱིས་བརྒྱན་པའི་དཔྲལ་བར་ཨོཾ། མགྲིན་པར་ཨཱཿ ཐུགས་ཀའི་ཧཱུཾ་ལས་འོད་འཕྲོས་
པས་རང་བཞིན་གྱི་གནས་ནས་ཛམྦྷ་ལ་སེར་པོ་ལ་སངས་རྒྱས་དང་བྱང་ཆུབ་སེམས་དཔའི་ཚོགས་ཀྱིས་བསྐོར་བ་ཨོཾ་བཛྲ་ས་མཱ་ཛ༔ ཛཿཧཱུྃ་བཾ་ཧོ༔
གཉིས་སུ་མེད་པར་ཐིམ། སླར་ཡང་འོད་འཕྲོས་པས་དབང་གི་ལྷ་རིགས་ལྔ་འཁོར་དང་བཅས་པ་ཨོཾ་བཛྲ་ས་མཱ་ཛ༔ ཨོཾ་ཨ་བྷི་ཥིཉྩ་ཏུ་མཾ། ཞེས་

གསོལ་བ་བཏབ་པས་དབང་གི་ལྷ་རྣམས་ཀྱིས་ཨོཾ་བཛྲ་བྷ་ཝ་ཨ་བྷི་ཥིཉྩ་ཧཱུཾ། ཞེས་གསུངས་ཤིང་བུམ་པའི་ཆུའི་སྤྱི་བོ་ནས་དབང་བསྐུར། སྐུ་
གང་༑ དྲི་མ་དག ཆུ་ལྷག་མ་ཡར་ལུད་པ་ལས་རིན་ཆེན་འབྱུང་ལྡན་གྱི་དབུར་བརྒྱན། བྷྲཱུཾ། ཨོཾ། ཛྲིཾ། ཁཾ། ཧཱུྃ། ཞེས་དང་། ཆུ་གཙང་མ་སྐུ་
གཟུགས་ཀྱི་དབུ་ལ་བླུག་ཅིང་། ཨོཾ་ཛམྦྷ་ལ་ཛ་ལེནྡྲ་ཡེ་སྭཱ་ཧཱ། ཞེས་པ་གང་མང་བརྗོད། དེ་ནས་གཏོར་མ། ཨོཾ་ཨཱཿ ཧཱུྃ་གིས་བྱིན་བརླབས་དྲན་བྱས་ནས། ཛམྦྷ་ལ་ཛ་
ལེནྡྲ་ས་པ་རི་ཝཱ་ར་ཨི་དཾ་བ་ལིཾ་ཁ་ཁ་ཁཱ་ཧི་ཁཱ་ཧི། གསུམ་གྱིས་ཕུལ། ཨཱཪྻ་ཛམྦྷ་ལ་ས་པ་རི་ཝཱ་ར་ཨརྒྷཾ། ནས། ཤབྡའི་བར་གྱིས་མཆོད། ཏིང་ཤགས་
དཀྲོལ། ནོར་གྱི་དབང་ཕྱུག་རིན་ཆེན་གཏེར་མངའ་ཞིང་། །གནོད་སྦྱིན་ནོར་འཆང་དབང་པོ་ཀུན་གྱི་རྗེ། །བྱང་ཕྱོགས་སྐྱོང་བའི་མགོན་པོ་ཛམྦྷ་ལ། །

༄༅། །དངོས་གྲུབ་མཆོག་སྩོལ་མཛད་ལ་ཕྱག་འཚལ་ལོ། །སེར་སྣའི་ལས་ཀྱི་མེ་ཡིས་གདུངས་པ་རྣམས། །སྐྱེ་དང་སྐྱེ་བར་
ཁྱེད་ལ་སྐྱབས་སུ་མཆི། །རིན་ཆེན་གཏེར་གྱི་བདུད་རྩིའི་ཆར་རྒྱུན་གྱིས། །སེམས་ཅན་དབུལ་བའི་སྡུག་བསྔལ་སེལ་བར་མཛོད། །ཅེས་སོ། །དེ་བཞིན་
དུ་ཛམྦྷ་ལ་ནག་པོ་ལའང་གཏོར་མའི་ཆུ་བྲན་ལ། ཨ་མྲྀ་ཏས་བསངས། སྭ་བྷ་ཝས་སྦྱངས། སྟོང་པའི་ངང་ལས་པཾ་ལས་པདྨ། རཾ་ལས་ཉི་མའི་དཀྱིལ་འཁོར་གྱི་
སྟེང་དུ་ཧཱུྃ་མཐིང་ནག་ཡོངས་སུ་གྱུར་པ་ལས་ཛམྦྷ་ལ་སྐུ་མདོག་ནག་པོ་ཞལ་གཅིག་ཕྱག་གཉིས་པ། གཡས་ཐོད་པ་ཁྲག་གིས་གང་བ་དང་། གཡོན་
ནེའུ་ལེ་འཛིན་པ། ཞབས་གཡོན་བརྐྱངས་པའི་སྟབས་ཀྱིས་ནོར་བདག་སེར་པོ་གན་རྒྱལ་དུ་མནན་པ། ཀླུ་ཆེན་པོ་བརྒྱད་ཀྱིས་བརྒྱན་པའི་དཔྲལ་བར་

ཨོ༑ མགྲིན་པར་ཨཱཿ ཐུགས་ཀར་ཧཱུཾ། ཐུགས་ཀའི་ཧཱུྃ་ལས་འོད་འཕྲོས་པས་རང་བཞིན་གྱི་གནས་ནས་ཛམྦྷ་ལ་ནག་པོ་ལ་སངས་རྒྱས་དང་བྱང་ཆུབ་
སེམས་དཔའི་ཚོགས་ཀྱིས་བསྐོར་བ་ཨོཾ་བཛྲ་ས་མཱ་ཛ༔ ཛ ཧཱུཾ་བཾ་ཧོ༔ཧཱུྃ་བཾ་ཧོ༔ གཉིས་སུ་མེད་པར་ཐིམ། སླར་ཡང་འོད་འཕྲོས་པས་དབང་གི་ལྷ་རིགས་ལྔ་
འཁོར་དང་བཅས་པ་བཛྲ་ས་མཱ་ཛ༔ ཨོཾ་ཨ་བྷི་ཥིཉྩ་ཏུ་མཾ། ཞེས་གསོལ་བ་བཏབ་པས། དབང་གི་ལྷ་རྣམས་ཀྱིས་ཨོཾ་བཛྲ་བྷ་ཝ་ཨ་བྷི་ཥིཉྩ་ཧཱུྃ། ཞེས་
གསུངས་ཤིང་བདུད་རྩིའི་ཆུའི་སྤྱི་བོ་ནས་དབང་བསྐུར། སྐུ་གང་། དྲི་མ་དག ཆུ་ལྷག་མ་ཡར་ལུད་པ་ལས། མི་བསྐྱོད་པས་དབུར་བརྒྱན། ཨོཾ་
ཨིནྡྲ་ནི་བྷུ་ཁཾ་བྷྲ་མ་རི་སྭཱ་ཧཱ། ཞེས་དང་ཆུ་གཙང་མ་སྐུ་གཟུགས་ཀྱི་དབུ་ལ་བླུག་ཅིང་། ཨོཾ་ཛལུཾ་སྭཱ་ཧཱ། ཞེས་པ་གང་མང་བརྗོད། དེ་ནས་གཏོར་མ་ཨོཾ་ཨཱཿ ཧཱུྃ་གིས་བྱིན་

༄༅། །བརླབས་དྲན་པར་བྱས་ནས། ན་མོ་རཏྣ་ཏྲ་ཡཱ་ཡ། ན་མོ་མ་ཎི་བྷ་དྲ་ཡེ། མཧཱ་ཡཀྵ་སེ་ན་པ་ཏ་ཡེ། ཏདྱ་ཐཱ། ཨོཾ་ཛམྦྷ་ལ་ཛ་
ལེནྡྲ་ས་པ་རི་ཝཱ་ར་ཨི་དཾ་བ་ལིཾ་ཁ་ཁ་ཁཱ་ཧི་ཁ་ཧི། གསུམ་གྱིས་ཕུལ། ཨཱརྨ་ཛམྦྷ་ལ་ས་པ་རི་ཝཱ་ར་ཨརྒྷཾ་ནས། ཤབྡའི་བར་གྱིས་མཆོད། ཏིང་ཤགས
དཀྲོལ་། མགོན་པོ་ནམ་མཁའི་མདོག་ཅན་ནོར་གྱི་ཆར་པ་འབེབས། །མ་སྐྱེས་རང་བཞིན་དག་པས་སྐུ་མདོག་སྔོན་པོར་བཞུགས། །ཁྱོད་ནི་རྡོ་རྗེ་སེམས་
དཔའ་ཉིད་དེ་བདག་དྲན་ན། །རྟག་ཏུ་ཡིད་ལ་རེ་བའི་འབྲས་བུ་མཆིས་པར་མཛོད། །ཅེས་དང་། བཅོམ་ལྡན་འདས་མགོན་པོ་ཛམྦྷ་ལས་བདག་དང་
སེམས་ཅན་ཐམས་ཅད་མ་དག་པའི་འཚོ་བ་སྤངས་ནས། ཆོས་དང་མཐུན་པའི་འབྱོར་པ་ཕུན་སུམ་ཚོགས་པ་ལ་ལོངས་སྤྱོད་པའི་སྐལ་བ་དང་ལྡན་པར་

མཛད་དུ་གསོལ། ཨོཾ་ཨཱཿ ཧཱུཾ། ཛམྦྷ་ལ་རཏྣ་སིདྡྷི་ཕ་ལ་ཧོ༔ ཞེས་བརྗོད་ཅིང་ཛམ་ཆུ་གཉིས་པོ་བསྲེས་ནས་ཆུ་ཐིགས་གཅིག་དངོས་གྲུབ་ཀྱི་ཚུལ་དུ་འཐུང་ངོ་། །དེ་ནས་
བརྒྱ་རྩ་དངོས་ནི། གཏོར་ཐེབ་དང་པོ་ཟས་རིལ་བཅུ་ལས་མི་ཉུང་བ་ཆུ་གཙང་གིས་སྦྱངས་ལ། སངས་རྒྱས་ཆོས་ཚོགས་མ། ལན་གསུམ་བརྗོད། འོག་མ་རྣམས་ཀྱི་འགོར་ཡང་
ཚར་རེ་བརྗོད། དེ་ནས་གཏོར་མ་ཟན་རིལ་ལ་དམིགས་ནས། ཨ་མྲྀ་ཏས་བསངས། སྭ་བྷ་ཝས་སྦྱངས། སྟོང་པའི་ངང་ལས་ཨོཾ་ལས་བྱུང་བའི་རིན་པོ་ཆེ་ལས་གྲུབ་
པའི་སྣོད་ཡངས་ཤིང་རྒྱ་ཆེ་བར་ཨོཾ་ཞུ་བ་ལས་བྱུང་བའི་གཏོར་མ་ཁ་དོག་དྲི་རོ་ནུས་པ་ཕུན་སུམ་ཚོགས་པ་ཡེ་ཤེས་ཀྱི་བདུད་རྩི་རྒྱ་མཚོ་ཆེན་པོར་
གྱུར༑ ཨོཾ་ཨཱཿ ཧཱུྃ། ལན་གསུམ་བརྗོད་ནས་བྱིན་གྱིས་བརླབས། ན་མཿ སརྦ་ཏ་ཐཱ་ག་ཏ་ཨ་ཝ་ལོ་ཀི་ཏེ་ཨོཾ་སམྦྷ་ར་སམྦྷ་ར་ཧཱུཾ། ཞེས་པ་ཉེར་གཅིག་གིས་བསྔོས་

༄༅། །ལ། ས་པ་རི་ཝཱ་ར་ཨགྷཾ། པཱ་དྱཾ། པུཥྤཾ དྷུ་པཾ། ཨཱ་ལོ་ཀེ། གནྡྷཾ། ནེེ་ཝིདྱཱཾ། ཤབྡ་པྲ་ཏཱིཙྪ་སྭཱ་ཧཱ། ཞེས་བརྗོད་ཅིང་
ཏིང་ཤགས་དཀྲོལ། མཆོད་སྦྱིན་གྱི་གཏོར་མ་གཟུགས་སྒྲ་དྲི་རོ་རེག་བྱ་འདོད་པའི་ཡོན་ཏན་ལྔ་དང་ལྡན་པ་འདི་ཉིད་དྲིན་ཆེན་རྩ་བ་དང་བརྒྱུད་པར་བཅས་
པའི་དཔལ་ལྡན་བླ་མ་དམ་པ་རྣམས་དང་། ཡི་དམ་དཀྱིལ་འཁོར་གྱི་ལྷ་ཚོགས་སངས་རྒྱས་དཀོན་མཆོག ཆོས་དཀོན་མཆོག དགེ་འདུན་དཀོན་
མཆོག དུས་གསུམ་གྱི་རྒྱལ་བ་སྲས་དང་སློབ་མར་བཅས་པ་རྣམས་ལ་འབུལ་ལོ། །བདག་ཅག་དཔོན་སློབ་ཡོན་མཆོད་རྒྱུ་སྦྱོར་བས་གཙོ་བྱས་པའི་
སེམས་ཅན་ཐམས་ཅད་ཀྱིས་ཚེ་འཁོར་བ་ཐོག་མ་མེད་པ་ནས་བསགས་པའི་སྡིག་སྒྲིབ་ལས་ངན་བག་ཆགས་དང་བཅས་པ་ཐམས་ཅད་བྱང་ཞིང་དག་པར་

བྱིན་གྱིས་བརླབ་ཏུ་གསོལ། བཀས་བསྐྱབ་ཏུ་གསོལ། ལམ་སྣ་དྲང་དུ་གསོལ། ཐུགས་རྗེའི་སྐྱབས་འོག་ཏུ་ཚུད་པར་མཛད་དུ་གསོལ། མཆོག་ཐུན་
མོང་གི་དངོས་གྲུབ་མ་ལུས་པ་སྩལ་དུ་གསོལ། དུས་གསུམ་བདེ་གཤེགས་དཀོན་མཆོག་གསུམ་པོ་ལ། །མཆོད་པ་ཕུལ་བས་སྡིག་པ་དག་གྱུར
ཅིག །ལྷ་དང་བདག་གི་དུས་གསུམ་ཕ་མ་ལ། །མཆོད་པ་ཕུལ་བས་བསོད་ནམས་ཐོབ་པར་ཤོག །ཅེས་བསྔོས་ཤིང་སྨོན་ལམ་བཏབ་ཚར་བ་དང་། གཏོར་མ་ས་
གཙང་སའི་ངོས་སུ་འཕོ་བའམ་སྣོད་གཙང་མར་བསགས་ཤིང་བཤལ་ཆུ་བཏང་ངོ་། །དེ་བཞིན་གོང་གི་བྱིན་བརླབ་དང་། བཤལ་ཆུ་བཏང་བ་ཟན་རིལ་སོགས་འོག་མ་ཀུན་ལ་ཤེས་པར་
བྱའོ། །དེ་ནས་གཏོར་ཐེབ་གཉིས་པ་སྦྱངས་ནས་བྱིན་གྱིས་བརླབ། ན་མཿ སརྦ་སོགས། ཉེར་གཅིག་གིས་བསྔོས། ཨརྒྷཾ་སོགས་ཀྱིས་མཆོད་ལ། མཆོད་སྦྱིན་གྱི་གཏོར་

༄༅། །མ་གཟུགས་སྒྲ་དྲི་རོ་རེག་བྱ་འདོད་པའི་ཡོན་ཏན་ལྔ་དང་ལྡན་པ་འདི་ཉིད་ནི། སངས་རྒྱས་མཁའ་འགྲོ། རྡོ་རྗེ་མཁའ་
འགྲོ༑ རིན་ཆེན་མཁའ་འགྲོ། པདྨ་མཁའ་འགྲོ། སྣ་ཚོགས་མཁའ་འགྲོ་ལ་སོགས་པ་མཁའ་འགྲོའི་ཚོགས་རྣམས་དང་། དཔལ་རྡོ་རྗེ་ནག་པོ་ཆེན་
པོ་ལྕམ་དྲལ་བྲན་གཡོག་འཁོར་དང་བཅས་པ་རྣམས་དང་། མཐུ་སྟོབས་ཀྱི་དབང་ཕྱུག་དཔལ་མགོན་ཞལ་བཞི་པ་ཡུམ་ཆེན་སྲིང་མོ་བཞི་སོགས་དམ་
ཅན་རྒྱ་མཚོའི་ཚོགས་དང་། གཞན་ཡང་ལྷ་ཆེན་པོ་བརྒྱད། ཀླུ་ཆེན་པོ་བརྒྱད། ཕྱོགས་སྐྱོང་བཅུ། རྒྱལ་པོ་ཆེན་པོ་སྡེ་བཞི། གཟའ་ཆེན་པོ་
བརྒྱད༑ རྒྱུ་སྐར་ཉི་ཤུ་བརྒྱད། འཇིགས་བྱེད་ཆེན་པོ་དགུ་ལ་སོགས་པ་དཔལ་གཙང་རིགས་ཀྱི་མགོན་པོ་བདུན་ཅུ་རྩ་ལྔ་འཁོར་དང་བཅས་པ་རྣམས་

དང་༑ གཞན་ཡང་དཔལ་ལྡན་བླ་མ་དམ་པ་རྣམས་ཀྱིས་བཀའ་དང་དམ་ལ་བཏགས་ཤིང་སངས་རྒྱས་ཀྱི་བསྟན་པ་དང་། རྡོ་རྗེ་གདན་གྱི་གཙོ་བྱས་པའི་
རྒྱ་གར་དང་། བོད་ཀྱི་གཙུག་ལག་ཁང་རྣམས་དང་། གདན་ས་ཁྱད་པར་ཅན་རྣམས་བསྲུང་ཞིང་སྐྱོང་བར་ཞལ་གྱིས་བཞེས་ནས་བསྟན་པ་ལ་མངོན་
པར་དགའ་བའི་ལྷ་ཀླུ་འབྱུང་པོའི་ཚོགས་རྣམས་ལ་འབུལ་ལོ། །སངས་རྒྱས་ཀྱི་བསྟན་པ་རིན་པོ་ཆེ་དར་ཞིང་རྒྱས་པ་དང་། བསྟན་པའི་རྩ་ལག་དཔལ་
ལྡན་བླ་མ་དམ་པ་ཡང་དག་པའི་དགེ་བའི་བཤེས་གཉེན་རྣམས་ཀྱི་སྐུ་ཚེ་དང་མཛད་པ་ཕྲིན་ལས་ཀྱི་བར་ཆད་ཐམས་ཅད་ཞི་བ་དང་། རྣལ་འབྱོར་པ་བདག་
ཅག་དཔོན་སློབ་ཡོན་མཆོད་འཁོར་དང་བཅས་པ་རྣམས་ཀྱི་སྔོན་གྱི་ལས་ལས་གྱུར་པ་དང་། འཕྲལ་གྱི་རྐྱེན་ལས་བྱུང་བའི་མི་དང་མི་མ་ཡིན་པའི་གནོད་

༄༅། །པ་དམ་པའི་ཆོས་སྒྲུབ་པའི་འགལ་རྐྱེན་ཕྱི་ནང་གི་བར་ཆད་ཐམས་ཅད་ཞི་བ་དང་མཐུན་རྐྱེན་ཚེ་དང་བསོད་ནམས་དཔལ་དང་
འབྱོར་པ་ལེགས་པའི་ཡོན་ཏན་ཐམས་ཅད་གོང་ནས་གོང་དུ་འཕེལ་ཞིང་རྒྱས་པ་དང་། འཇིག་རྟེན་ཁམས་སུ་དགེ་ལེགས་རྒྱ་ཆེན་པོ་འབྱུང་བའི་ཕྲིན་ལས་
མཛད་དུ་གསོལ། བསྟན་པ་བསྲུང་བའི་ཆོས་སྐྱོང་སྲུང་མ་ལ། །གཏོར་མ་ཕུལ་བས་བསྲུང་སྐྱོབ་མཛད་པར་ཤོག །གཏོར་ཐེབ་གསུམ་པ་སྦྱངས་ཤིང་བྱིན་
གྱིས་བརླབས་ནས། ན་མཿ སརྦ་སོགས། ཉེར་གཅིག་གིས་བསྔོས། ཨརྒྷཾ་སོགས་ཀྱིས་མཆོད་ནས། མཆོད་སྦྱིན་སོགས་འདྲ། རིག་པ་འཛིན་པའི་ས་ལ་གནས་པ་
རྣམས་དང་། དགེ་སྦྱོང་དང་། བྲམ་ཟེ་དང་། ལྷའི་དྲང་སྲོང་མངོན་པར་ཤེས་པ་ལྔ་དང་ལྡན་པ་རྒྱ་མཚོ་ཆེན་པོའི་འགྲམ་ན་གནས་པ། རི་རབ་ཆེན་

པོའི་ཁོང་སེང་ན་གནས་པ། ཚིག་ཙམ་གྱི་ཕན་འདོགས་ནུས་པ། སྨོན་ལམ་གྱི་ས་ལ་དབང་བ། སྨོད་པ་འདོར་ནུས་པ་རྣམས་ལ་འབུལ་ལོ། །སངས་
རྒྱས་ཀྱི་བསྟན་པ་ཞེས་པ་ནས། འཇིག་རྟེན་གྱི་ཁམས་སུ་དགེ་ལེགས་རྒྱ་ཆེན་པོ་འབྱུང་བའི་བར་གོང་བཞིན་ལ། ཕྲིན་ལས་ཀྱི་ཚབ་ཏུ། སྨོན་ལམ་རྣམ་པར་དག་
པ་བཟང་པོ་བཏབ་ཏུ་གསོལ། ཞེས་སོ། །ན་མོ་བདག་གི་བསམ་པའི་སྟོབས་དང་ནི། །སོགས་འོག་ནས་འབྱུང་བ་ལྟར་བརྗོད། མངོན་ཤེས་ལྡན་པའི་དགེ་༔
སྦྱོང་ལ་སོགས་ལ། །གཏོར་མ་ཕུལ་བས་བདེན་ཚིག་འགྲུབ་པར་ཤོག །གཏོར་ཐེབ་བཞི་པ་སྦྱངས་ཤིང་བྱིན་གྱིས་བརླབས་ནས། ན་མཿ སརྦ་སོགས། ཉེར་གཅིག་
གིས་བསྔོས། ཨརྒྷཾ་སོགས་ཀྱིས་མཆོད། མཆོད་སྦྱིན་གྱིས་སོགས་འདྲ། བདག་ཅག་འགྲོ་བ་པ་རྣམས་ཀྱི་ལྷན་ཅིག་སྐྱེས་པའི་ལྷ་རྣམ་ཐོས་སྲས། ཛམྦྷ་

༄༅། །ལ། ནོར་རྒྱུན་མ། ཚོགས་ཀྱི་བདག་པོ། ཨ་པ་ར་ཙིཏྟ་ལ་སོགས་པ་གནོད་སྦྱིན་ནོར་ལྷའི་ཚོགས་རྣམས་དང་། བསྲུང་
སྐྱོབ་མཛད་པའི་ལྷ་ཚོགས་རྣམས་ལ་འབུལ་ལོ། །བདག་དང་སེམས་ཅན་ཐམས་ཅད་ལ་ནད་དང་། དབུལ་བ་དང་ཕོངས་པའི་འཇིགས་པ་མེད་
ཅིང་༑ ཚེ་དང་དཔལ་འབྱོར་རྒྱས་པར་མཛད་དུ་གསོལ། ལྷན་སྐྱེས་ལྷ་དང་གནོད་སྦྱིན་ནོར་ལྷ་ལ། །གཏོར་མ་ཕུལ་བས་དཔལ་འབྱོར་རྒྱས་པར་
མཛོད༑ །གཏོར་ཐེབ་ལྔ་པ་སྦྱངས་ཤིང་བྱིན་གྱིས་བརླབས་ནས། ན་མཿ སརྦ་སོགས། ལན་བཅུ་གཅིག་གམ་བདུན་གྱིས་བསྔོས་ལ། ཏིང་ཤགས་དཀྲོལ་ཞིང་། བཅོམ་ལྡན་
འདས་དེ་བཞིན་གཤེགས་པ་རྒྱལ་བ་རིན་ཆེན་མང་ལ་ཕྱག་འཚལ་ལོ། །དེ་བཞིན་གཤེགས་པ་གཟུགས་མཛེས་དམ་པ་ལ་ཕྱག་འཚལ་ལོ། །དེ་བཞིན་

གཤེགས་པ་སྐུ་འབྱམས་ཀླས་ལ་ཕྱག་འཚལ་ལོ། །དེ་བཞིན་གཤེགས་པ་འཇིགས་པ་ཐམས་ཅད་དང་བྲལ་བའི་དཔལ་ལ་ཕྱག་འཚལ་ལོ། །མཆོད་སྦྱིན་
གྱི་གཏོར་མ་གཟུགས་སྒྲ་དྲི་རོ་རེག་བྱ་འདོད་པའི་ཡོན་ཏན་ལྔ་དང་ལྡན་པ་འདི་ཉིད་རྒྱ་གར་རྡོ་རྗེ་གདན་གྱི་གཙོ་བྱས་པའི་འཛམ་བུ་གླིང་བཞིའི་བདག་པོ་
རྣམས་དང་། ཁྱད་པར་དུ་ཡང་བོད་ཁམས་སྐྱོང་བར་བྱེད་པའི་བརྟན་མ་བཅུ་གཉིས། སྒོས་དབུས་གཙང་རུ་བཞི། བྱེ་བྲག་ཏུ་ཡུལ་ཕྱོགས་དང་། ས་
ཕྱོགས་འདི་ཉིད་ན་གནས་པའི་ལྷ། ཀླུ། བཙན། བདུད། རྒྱལ་པོ། མ་མོ། ས་བདག གཉན་མཐུ་བོ་ཆེ། གནས་བདག གཞི་བདག ཡུལ་
བདག གྲོང་བདག དཀོར་བདག་གཉུག་མར་གནས་པ་རྣམས་ལ་འབུལ་ལོ། །འཇིག་རྟེན་གྱི་ཁམས་སུ་ཆར་ཆུ་དུས་སུ་འབབ་པ། ལོ་ཕྱུགས་རྟག་

༄༅། །ཏུ་ལེགས་པ། མི་ནད་དང་ཕྱུགས་ནད་མུ་གེ་ཐམས་ཅད་རྒྱུན་ཆད་ཅིང་མི་འབྱུང་བ། དུས་ཀྱི་འཁྲུག་པ་ཐམས་ཅད་ཉེ་བར་
ཞི་བ་དང་། རྣལ་འབྱོར་པ་བདག་ཅག་དཔོན་སློབ་ཡོན་མཆོད་འཁོར་དང་བཅས་པ་ཐམས་ཅད་འགྲོ་ན་མ་ཆགས། འདུག་ན་མ་དོགས། འགྲོ་བ་ལ་
ཤོལ་འདེབས་མ་བྱེད། སྡོད་པ་ལ་སྐུལ་མ་མ་བྱེད། གནས་མགྲོན་གྱི་དམ་ཚིག་སྲུང་། བདག་ཅག་དཔོན་སློབ་འཁོར་དང་བཅས་པ་རྣམས་འགྲོ་
འདུག་བྱ་བ་སྤྱོད་ལམ་ཅི་བྱེད་ཀྱང་རུ་ང་བ་དང་། ཕྲག་དོག་པ་མ་མཛད་པར་ཆོས་དང་མཐུན་པའི་དོན་ཐམས་ཅད་ཡིད་བཞིན་དུ་འགྲུབ་པའི་འཕྲིན་ལས་
མཛོད༑ གཞི་བདག་ཆེན་པོ་ཁྱེད་རྣམས་ལ། །མཆོད་སྦྱིན་གཏོར་མ་འདི་བསྔོས་པས། །རུ་ང་ཕྲག་དོག་མ་མཛད་པར། །དགེ་བའི་སྟོང་གྲོགས་

མཛད་དུ་གསོལ། །ཡུལ་ཕྱོགས་གཞི་བདག་ལྷ་ཀླུ་ས་གཉན་ལ། །གཏོར་མ་བསྔོས་པས་འཁོན་འགྲས་མེད་པར་མཛོད། །ཅེས་པའི་གཞི་བདག་གཏོར་མ་
འདི༑ ཕྱག་ལེན་ལ་ཛམྦྷ་ལའི་ཆུ་སྦྱིན་ཚར་འཕྲལ་ལན་གཅིག་དང་། ཐམས་ཅད་རྫོགས་པའི་རྗེས་ལ་ལན་གཅིག་སྟེ་ལན་གསུམ་མཛད་དོ། །གཏོར་ཐེབ་དྲུག་པ་སྦྱངས་ཤིང་བྱིན་གྱིས་
བརླབས་ནས། ན་མཿ སརྦ་སོགས། ལན་བདུན་གྱིས་བསྔོས། བཅོམ་པ་ལྡན་འདས་སོགས། གཞི་བདག་བཞིན་འདི་མན་ཐམས་ཅད་ལ་འགྲེའོ། །གནོད་སྦྱིན་གྱི་སྡེ་
དཔོན་ཆེན་པོ་གང་བ་བཟང་པོ་དང་ནོར་བུ་བཟང་པོ་ལ་སོགས་པ་འབྲོག་གནས་མཆེད་ཀྱི་ཚོགས་འཁོར་དང་བཅས་པ་རྣམས་དང་། གནོད་སྦྱིན་གྱི་སྡེ་
དཔོན་ཆེན་པོ་ཡང་དག་ཤེས་རྒྱལ་བ་ཁྱུ་མཆོག་ལ་སོགས་པ་ཕྱོགས་མཚམས་སྲུང་བར་བྱེད་པའི་གནོད་སྦྱིན་ཉི་ཤུ་རྩ་བརྒྱད། གནོད་སྦྱིན་མཐུ་བོ་ཆེ་སུམ་

༄༅། །ཅུ་རྩ་གཉིས་འཁོར་དང་བཅས་པ་རྣམས་དང་། འཕྲོག་མ་མ་བུ་ལྔ་བརྒྱ་ལ་སོགས་པ་འབྲོག་གནས་མཆེད་ཀྱི་ཚོགས་
རྣམས་ལ་འབུལ་ལོ། །བདག་དང་སེམས་ཅན་ཐམས་ཅད་ཀྱི་སྲོག་དང་གཟི་བརྗིད་དང་། མདངས་འཕྲོག་པ་ལ་སོགས་པ་གནོད་འཚེའི་བསམ་པ་ཞི་བ་
དང་ཁྱད་པར་དུའང་བདག་ཅག་འཁོར་དང་བཅས་པ་རྣམས་ཀྱི་ཆོས་སྒྲུབ་པའི་མི་མཐུན་པའི་ཕྱོགས་མཐའ་དག་ཞི་ནས་ཆོས་དང་མཐུན་པའི་དོན་ཐམས་
ཅད་ཡིད་བཞིན་དུ་འགྲུབ་པར་མཛད་དུ་གསོལ། གནོད་སྦྱིན་ལ་སོགས་འཕྲོག་མ་འཁོར་བཅས་ལ། །གཏོར་མ་སྦྱིན་པས་གནོད་སེམས་ཞི་བར་
ཤོག །གཏོར་ཐེབ་བདུན་པ་སྦྱངས་ཤིང་བྱིན་གྱིས་བརླབས་ནས། ན་མཿ སརྦ་སོགས། ལན་བདུན་གྱིས་བསྔོས། བཅོམ་ལྡན་འདས་སོགས་གོང་བཞིན། བགེགས་ཀྱི་

རྒྱལ་པོ་བི་ན་ཡ་ཀས་གཙོ་བྱས་པའི་བགེགས་རིགས་སྟོང་ཕྲག་བརྒྱད་ཅུ། གདོན་རིགས་སུམ་བརྒྱ་དྲུག་ཅུ། བྱིས་པའི་གདོན་ཆེན་བཅོ་ལྔ། ནད་
བདག རིམས་བདག ཡམས་ཀྱི་བདག་མོ་ལ་སོགས་པ་གདུག་པ་ཅན་གནོད་བྱེད་ཀྱི་ཚོགས་ངོས་མ་ཟིན་པ་ས་དང་བར་སྣང་ལ་གནས་ནས་འདོད་པའི་
བགེགས་བྱེད་ཅིང་། མི་འདོད་པ་སྐྱེད་པར་བྱེད་པ་རྣམས་ལ་སྦྱིན་ནོ། །དེང་ཕྱིན་ཆད་བསམ་ངན་གདུག་རྩུབ་གནོད་འཚེའི་བསམ་པ་ཐམས་ཅད་ཞི་
ཞིང་༑ གཞན་ཕན་བྱང་ཆུབ་ཀྱི་སེམས་རིན་པོ་ཆེ་རྒྱུད་ལ་སྐྱེ་བར་གྱུར་ཅིག ཁྱད་པར་དུ་ཡང་བདག་ཅག་དཔོན་སློབ་ཡོན་མཆོད་འཁོར་དང་བཅས་པ་
རྣམས་ལའང་གནོད་པའི་བསམ་པ་བསལ་ནས་ཕན་སེམས་དང་ལྡན་པར་གྱུར་ཅིག བགེགས་རྣམས་ཀྱི་རྒྱུད་ལ། བྱང་ཆུབ་སེམས་ནི་རིན་པོ་ཆེ། །

༄༅། །།མ་སྐྱེས་པ་རྣམས་སྐྱེ་འགྱུར་ཞིང་། །སྐྱེས་པ་ཉམས་པ་མེད་པར་ཡང་། །གོང་ནས་གོང་དུ་འཕེལ་བར་ཤོག །བགེགས་
རིགས་ལ་སོགས་གནོད་བྱེད་འཁོར་བཅས་ལ། །གཏོར་མ་བསྔོས་པས་ཕན་སེམས་སྐྱེ་བར་ཤོག །གཏོར་ཐེབ་བརྒྱད་པ་སྦྱངས་ཤིང་བྱིན་གྱིས་བརླབས་ནས། ན་
མ༔ སརྦ་སོགས་ལན་བདུན་བསྔོས། བཅོམ་ལྡན་འདས་སོགས་འདྲ། བདག་གི་དྲིན་ཅན་གྱི་ཕ་མ་གཉིས་ཀྱིས་གཙོ་བྱས་པའི། འགྲོ་བ་རིགས་དྲུག ལམ་
རྒྱུད་ལྔ། སྐྱེ་གནས་རྣམ་པ་བཞིས་བསྡུས་པའི་སེམས་ཅན་ཐམས་ཅད་ལ་སྦྱིན་ནོ། །རིགས་དྲུག་སོ་སོའི་ལན་ཆགས་དང་བུ་ལོན་ཐམས་ཅད་བྱང་ཞིང་
རིགས་དྲུག་གི་སྡུག་བསྔལ་མཐའ་དག་དང་བྲལ་ཏེ། ཕ་རོལ་ཏུ་ཕྱིན་པ་དྲུག་རིམ་གྱིས་རྫོགས་ནས་མྱུར་དུ་བླ་ན་མེད་པའི་རྫོགས་པའི་སངས་རྒྱས་ཀྱི་གོ་

འཕང་རིན་པོ་ཆེ་ཐོབ་པར་གྱུར་ཅིག རིགས་དྲུག་ལམ་གྱིས་བསྡུས་པའི་སེམས་ཅན་ལ། །གཏོར་མ་བཏང་བས་བདེ་སྐྱིད་ལྡན་པར་ཤོག །གཏོར་ཐེབ་
དགུ་པ་སྦྱངས་ཤིང་བྱིན་གྱིས་བརླབས་ནས། ན་མཿ སརྦ་སོགས། ལན་བདུན་གྱིས་བསྔོས། བཅོམ་ལྡན་འདས་སོགས་འདྲ། ཡི་དྭགས་ཀྱི་རྒྱལ་མོ་ཁ་ལ་མེ་འབར་
མ་ལ་སོགས་པ་ཡི་དྭགས་ཕྱིའི་སྒྲིབ་པ་ཅན། ནང་གི་སྒྲིབ་པ་ཅན། མེ་ལྕེའི་འཁོར་ལོ་ཅན། ཟས་སྐོམ་གྱི་སྒྲིབ་པ་ཅན། མཁའ་ལ་རྒྱུ་བ། ཀླུང་ལ་
གནས་པ། བྱིང་ན་གནས་པ། ཁ་འཐོར་གྱི་ཚོགས་བཀྲེས་སྐོམ་དང་དབུལ་ཕོངས་ཀྱི་སྡུག་བསྔལ་བ་མཐའ་དག་ལ་སྦྱིན་ནོ། །སོ་སོའི་མདུན་དུ་ཟས་
སྐོམ་བདུད་རྩིའི་ཆར་ཆེན་པོ་ཕབ་ནས་ལུས་དང་སེམས་ལ་ཕན་པ་དང་། བདེ་བར་ལོངས་སྤྱོད་ཅིང་ཚིམ་པར་གྱུར་ཅིག སེར་སྣའི་སྡིག་སྒྲིབ་བྱང་

༄༅། །ཞིང་། ཡི་དྭགས་ཀྱི་སྡུག་བསྔལ་དང་བྲལ་ཏེ། སྦྱིན་པའི་ཕ་རོལ་ཏུ་ཕྱིན་པ་མྱུར་དུ་རྫོགས་ནས་འཚང་རྒྱ་བའི་སྐལ་བ་
དང་ལྡན་པར་གྱུར་ཅིག ཡི་དྭགས་རྣམས་ལ་ཟས་དང་སྐོམ། །ཐོགས་པ་མེད་པར་འབྱུང་བར་ཤོག །གཏོར་མ་སྦྱིན་པའི་བསོད་ནམས་ཀྱིས། །
བཀྲེས་སྐོམ་ནད་ལས་ཐར་བར་ཤོག །གཏོར་ཐེབ་བཅུ་པ་སྦྱངས་ཤིང་བྱིན་གྱིས་བརླབས་ནས།། ན་མཿ སརྦ་སོགས། བཅོམ་ལྡན་འདས་སོགས། རྣལ་འབྱོར་པ་
བདག་ཅག་དཔོན་སློབ་འཁོར་དང་བཅས་པ་རྣམས་ཀྱི་ཚེ་རབས་ཐོགས་མ་མེད་པ་ནས་བསགས་པའི་ལན་ཆགས་ཀྱི་མགྲོན་བུ་ལོན་མ་ཁྱེར་བ། བསད་
པའི་ཚེ་ཐུང་། བརྒྱབ་པས་ནད་མང་བ། རྐུ་འཕྲོགས་བྱས་པའི་སྒོ་ནས་དབུལ་བ་ལ་སོགས་པ་ལན་ཆགས་འོང་བ་རྣམས་དང་། ཚེ་འདིར་ཡང་ཐུགས་

ཟུར་དང་སྤྱན་ཟུར་ལ་ཕོག་པ། གནོད་བྱེད་ཀྱི་ཚོགས་ངོས་མ་ཟིན་པ་རྣམས་ལ་སྦྱིན་ནོ། །ལན་ཆགས་ཐམས་ཅད་བྱང་། བུ་ལོན་ཐམས་ཅད་ཁྱེར། ཤ་
འཁོན་དུ་གཉེར་བ་དང་། ཕྲག་དོག་ཏུ་གྱུར་པ་ཐམས་ཅད་གཏོར་མས་ཚིམ་ཤིང་མཉེས་ནས་རེ་བ་ཐམས་ཅད་སྐོང་བར་གྱུར་ཅིག ཚེ་རབས་བགྲངས་
པའི་ལན་ཆགས་བུ་ལོན་ལ། །གཏོར་མ་བསྔོས་པས་ལན་ཆགས་ཁྱེར་བར་ཤོག །གཏོར་ཐེབ་བཅུ་གཅིག་པ་སྦྱངས་ཤིང་བྱིན་གྱིས་བརླབས་ནས། ན་མཿ སརྦ་
སོགས༑ ལན་བདུན་གྱིས་བསྔོས། བཅོམ་ལྡན་འདས་སོགས་འདྲ། མཐོ་སྲིད་པའི་རྩེ་མོ་ནས་དམའ་དམྱལ་ཁམས་བཅོ་བརྒྱད་ཡན་ཆད་ཀྱི་མགྲོན། ཁ་ཞན་
ཅིང་དབང་ཆུང་བ། གཏོར་མ་འདོད་ལ་དབང་མ་ཐོབ་པ། མ་སླེབས་པ་གློ་བུར་དུ་ལྷགས་པའི་མགྲོན་སྐལ་བ་ཆད་པ། ཞ་བོ། ལོང་བ། འོན་པ་ལ་

༄༅། །སོགས་པ་སྐལ་ཆད་དབང་ཆུང་གི་རིགས་ལྷག་མ་དང་ཤལ་ཤུལ་ལ་དབང་བ་རྣམས་ལ་སྦྱིན་ནོ། །སོ་སོའི་མདུན་དུ་ཟས་
སྐོམ་བདུད་རྩིའི་ཆར་ཆེན་པོ་ཕབ་ནས། ལུས་དང་སེམས་ལ་སྡུག་བསྔལ་མེད་ཅིང་སོ་སོར་ཚིམ་ཞིང་རང་དབང་དུ་ལོངས་སྤྱད་ནས་མྱུར་དུ་རྣམ་མཁྱེན་
རྫོགས་པའི་སངས་རྒྱས་ཀྱི་གོ་འཕང་རིན་པོ་ཆེ་ཐོབ་པར་གྱུར་ཅིག ཐམས་ཅད་ནམ་མཁའི་མཛོད་བཞིན་དུ། །ལོངས་སྤྱོད་ཟད་པ་མེད་པར་ཤོག །
རྩོད་པ་མེད་ཅིང་ཚིམ་གྱིས་ལ། །རང་དབང་དུ་ཡང་སྤྱོད་པར་ཤོག །ཅེས་པ་འདི་ཡན་བརྒྱ་རྩ་རྐྱང་པ། རྗེ་བཙུན་རིན་པོ་ཆེས། བླ་༡སོགས་མཁའ་འསོགས་དགེ་༣སྦྱོང་
སོགས༑ །ལྷན་༤སོགས་གཞི་སོགས་འབྲོག་གནས་སོགས། །བགེགས་༧སོགས་རིགས་དྲུག་ཡི་༩དྭགས་སོགས། །གནོད་༡་བྱེད་མ་༡༡ཐོབ་རྣམས་ལ་སྦྱིན། །ཞེས་གསུངས་པ་

བཞིན་ནོ། །སྟོང་རྩ་བྱེད་ན་སྔར་བཞིན་ལན་བཅུའམ། གཏོར་ཐེབ་རེ་རེར་ཟན་རིལ་བརྒྱ་རེ་བླུགས། ན་མཿ སརྦ་སོགས། སྔགས་བརྒྱ་རེས་བསྔོས་ནས་གཏོང་བ་ཡིན་ནོ། །འབུམ་
གཏེར་ཡང་དེས་རིགས་འགྲེ་ཤེས་སོ། །བརྒྱ་རྩ་རྐྱང་པ་བྱེད་ན་འདིར་ཆུ་སྦྱིན་སོགས་མཇུག་གི་ཆོ་ག་བྱེད། ཕྱག་ལེན་ལ་མ་ཐོབ་པའི་རྗེས་ལ་གཏོར་ཐེབ་གཅིག་ཏུ་རིལ་བུ་གོང་བཞིན་
བཤམས་ནས་ཆུས་སྦྱངས་ཤིང་བྱིན་གྱིས་བརླབས་ནས། ན་མཿ སརྦ་སོགས། ལན་བདུན་གྱིས་བསྔོས། བཅོམ་ལྡན་འདས་སོགས་འདྲ། ཡུལ་གང་ལ་དམིགས་པར་
བྱེད་པའི་མདངས་ད་ནང་ཤི་བ་བསད་པ་གཡང་ལ་ལྷུང་བ། ཚེ་འདིའི་སྣང་བ་ནུབ་པ། ཕྱི་མའི་སྣང་བ་མ་ཤར་བ་སྲིད་པ་བར་དོ་ན་འཁྱམས་པའི་སེམས་
ཅན་ཐམས་ཅད་ལ་སྦྱིན་ནོ། །བར་དོ་ལ་བར་དོར་ངོ་ཤེས་ནས། བར་དོ་འཇིགས་པའི་སྒྲ་བཞི། ཉམས་ང་བའི་གཡང་ས་གསུམ། མ་ངེས་པའི་

༄༅། །རྟོགས་དྲུག་ལ་སོགས་པ་བར་དོ་འཁྲུལ་སྣང་གི་འཇིགས་སྐྲག་ཐམས་ཅད་ལས་གྲོལ་ཏེ། བར་དོ་རྒྱལ་བ་ལོངས་སྤྱོད་
རྫོགས་པའི་སྐུ་མངོན་དུ་བྱེད་པའི་སྐལ་བ་དང་ལྡན་པར་གྱུར་ཅིག གང་དག་འཆི་འཕོའི་སེམས་ཅན་རྣམས། །མནར་སྤྱོད་སྡུག་བསྔལ་མེད་པར་
ཤོག །སྲིད་པ་བར་དོའི་སེམས་ཅན་རྣམས། །འཇིགས་མེད་རང་དབང་ཐོབ་པར་ཤོག །དེ་ནས་གཏོར་ཐེབ་བཞིར་རིལ་བུ་བཅུ་དྲུག་རེ་བླུགས་པའི་དྲུག་ཅུ་རྩ་བཞི་པོ་
སྦྱངས་ཤིང་བྱིན་གྱིས་བརླབས་ནས། ཨོཾ་ཨ་ཀཱ་རོ་མུ་ཁཾ་སརྦ་དྷརྨཱཎཱཾ་ཨཱ་དྱ་ནུཏྤནྣ་ཏཱ་ད་ཨོཾ་ཨཱཿ ཧཱུྃ་ཕཊ་སྭཱ་ཧཱ། ཞེས་པ་ལན་བདུན་ནམ་ཉེར་གཅིག་གིས་ཕུལ། ཨགྷཾ
ནས། ཤབྡའི་བར་གྱིས་མཆོད། རྡོ་རྗེ་ཕོ་ཉ་མོ་དྲུག་ཅུ་རྩ་བཞི་ལ། གཏོར་མ་དྲུག་ཅུ་རྩ་བཞི་ཕུལ་བས་མཉེས་ནས། སྲུང་མ་དྲུག་ཅུ་རྩ་བཞིའི་བདུད་བཞིའི་

བར་དུ་གཅོད་པ་ཐམས་ཅད་ཉེ་བར་ཞི་བར་མཛད་དུ་གསོལ། སྲུང་མ་དྲུག་ཅུ་རྩ་བཞི་འཁོར་བཅས་ལ། །གཏོར་མ་ཕུལ་བས་བར་ཆད་ཞི་བར་ཤོག
གོང་བཞིན་གྱིས་གཞི་བདག་གཏོར་མ་ཚར་གཅིག་བཏང་ལ། ཆ་གསུམ་གཏོང་ན་སྐབས་འདིར་ཆོ་ག་བཞིན་བཏང་། དེ་ནས་ཆུ་སྦྱིན་ནི་གོང་བཞིན་ཆུ་གཙང་ཟན་གྱི་གཡའ་མེད་པ་
བཤམ༑ ཆུ་སྦྱིན་སྟོད་སྨད་གང་དུ་བྱེད་ཀྱང་དམིགས་པ་ནི། རང་སྤྱན་རས་གཟིགས་སུ་གསལ་བའི་ཕྱག་གཡས་པའི་མཐིལ་དུ་གཏོར་སྣོད་བཞག་པའི་ནང་དུ་ཟླ་བའི་སྟེང་དུ་ཧྲཱིཿ དཀར་
པོ་བསམ། དེ་ལས་བདུད་རྩི་དཀར་པོའི་ཆུ་རྒྱུན་བབས་པའི། ཡི་དྭགས་ཁ་འབར་མ་དང་། འཇུར་འགེགས་ཅན་ལ་སོགས་པའི་ཚོགས་ཐམས་ཅད་ཚིམས་པར་བསམ་པ་ཡིན་ནོ། །ཆོ་
ག་ནི་གོང་བཞིན། སྤྱན་རས་གཟིགས་ལ་ཕྱག་འཚལ་ལོ། །སྤྱན་རས་གཟིགས་དབང་རྒྱལ་བའི་གཙུག་ཏོར་ཅན། །ཞེས་པ་ནས། རྣམ་པ་ཐམས་ཅད་

༄༅། །མཁྱེན་པ་རྫོགས་པའི་སངས་རྒྱས་ཀྱི་གོ་འཕང་ཐོབ་པའི་སྐལ་བ་དང་ལྡན་པར་གྱུར་ཅིག ཅེས་བར་བརྗོད་ཅིང་བཏང་ངོ་།
འཇིག་རྟེན་པའི་མགྲོན་རྣམས་ལ་ཐུན་མོང་དུ་དམིགས་ནས། ཡེ་དྷརྨ་ཧེ་ཏུ་པྲ་བྷ་ཝཱ་ཧེ་ཏུནྟེ་ཥཱནྟ་ཐཱ་ག་ཏོ་ཧྱ་ཝ་དཏྟེ་ཥཉྩ་ཡོ་ནི་རོ་དྷ་ཨེ་ཝཾ་བ་དཱི་མཧཱ་ཤྲ་མ་ཎཿ སྡིག་
པ་ཅི་ཡང་མི་བྱ་ཞིང་། །དགེ་བ་ཕུན་སུམ་ཚོགས་པར་གྱུར། །རང་གི་སེམས་ནི་ཡོངས་སུ་འདུལ། །འདི་ནི་སངས་རྒྱས་བསྟན་པ་ཡིན། །ལུས་ཀྱི་
སྡོམ་པ་ལེགས་པ་སྟེ། །ངག་གི་སྡོམ་པ་ལེགས་པ་སྟེ། །ཡིད་ཀྱི་སྡོམ་པ་ལེགས་པ་སྟེ། །ཐམས་ཅད་དུ་ནི་སྡོམ་པ་ལེགས། །ཐམས་ཅད་བསྲུང་བའི་
དགེ་སྦྱོང་དག །སྡུག་བསྔལ་ཀུན་ལས་ད་གྲོལ་ལོ། །ཆོས་རྣམས་གཟུགས་བརྙན་ལྟ་བུ་སྟེ། གསལ་ཞིང་དག་ལ་རྙོག་པ་མེད། །གཟུང་དུ་མེད་ཅིང་

བརྗོད་དུ་མེད། །རྒྱུ་དང་ལས་ལས་ཀུན་ཏུ་བྱུང་། །ངོ་བོ་ཉིད་མེད་གནས་མེད་པ། །དེ་ལྟར་ཆོས་རྣམས་ཤེས་གྱིས་ལ། །སེམས་ཅན་དོན་ནི་མཉམ་
མེད་བྱོས། །འོན་ཀྱང་སྐྱོབ་པའི་སྲས་སུ་སྐྱེ། །ཞེས་བརྗོད་པས་ཆོས་ཀྱི་སྦྱིན་པ་བྱིན་ནས། ན་མོ་བདག་གི་བསམ་པའི་སྦྱིན་སྟོབས་དང་། །ཆོས་ཀྱི་དབྱིངས་
ཀྱི་སྟོབས་རྣམས་ཀྱིས། །འཕགས་པ་རྣམས་ལ་མཆོད་པ་དང་། །རིགས་དྲུག་རྣམས་ལ་ཟས་དང་སྐོམ། །དོན་རྣམས་གང་དག་བསམ་པ་ཀུན། །དེ་
དག་ཐམས་ཅད་ཅི་རིགས་པ། །ཐོགས་པ་མེད་པར་འབྱུང་གྱུར་ཅིག །མཆོད་སྦྱིན་གཏོར་མ་དམ་པ་འདིས། །འཕགས་པའི་ཚོགས་རྣམས་མཉེས་པ་
དང་། །དམ་ཅན་ཐུགས་དམ་སྐོང་གྱུར་ཅིག །རིགས་དྲུག་གཏོར་མས་ཚིམ་གྱུར་ནས། །ལན་ཆགས་བུ་ལོན་ཁྱེར་བ་དང་། །བླ་མེད་བྱང་ཆུབ་མྱུར་

༄༅།།ཐོབ་ཤོག །ཅེས་བརྗོད་ལ་རྡོ་རྗེ་སེམས་པའི་ཡིག་བརྒྱ་ཚར་གསུམ་བརྗོད། དེ་ནས་འཇིག་རྟེན་ལས་འདས་པའི་མགྲོན་རྣམས་ལ། མ་འབྱོར་
པ་དང་ཉམས་པ་དང་།སོགས། ཨོཾ་ཁྱོད་ཀྱིས་སེམས་ཅན་དོན་ཀུན་མཛད། །ནས། མཛོད་དུ་གསོལ། །བཛྲམུཿ ཞེས་བརྗོད་ཅིང་སེ་གོལ་ཕྱིར་གཏོགས་
ནས་གཤེགས་སུ་གསོལ། འཇིག་རྟེན་པའི་མགྲོན་རྣམས་ལ། མཆོད་སྦྱིན་གནས་འདིར་གང་ལྷགས་པའི། །འབྱུང་པོ་ས་འོག་རྒྱུ་བ་དང་། །གང་ཡང་ས་སྟེང་
འཁོད་པ་དང་། །ས་བླར་རྒྱུ་བ་གང་ཡིན་པ། །མགུ་བར་གྱིས་ལ་རང་གནས་སུ། །ཐམས་ཅད་ཐམས་ཅད་འགྲོ་བར་གྱིས། །སརྦ་བྷུ་ཏ་གཙྪ། སརྦ་
པྲེ་ཏ་གཙྪ། ཞེས་པས་གཏོར་མགྲོན་རྣམས་རང་རང་གི་གནས་སུ་སོང་བར་བསམ། དེ་ནས་གཏོར་མ་བཏང་བ་ལ་བསོད་ནམས་བསམ་གྱིས་མི་ཁྱབ་པ་ཞིག་ཡོད་པས། དགེ་བའི་རྩ་

བ་དེ་འབྲས་བུ་སངས་རྒྱས་ཀྱི་སར་བསྔོ་བ་དང་། སྨོན་ལམ་རྣམ་པར་དག་པས་རྒྱས་འདེབས་སྙམ་པས། བསོད་ནམས་འདི་ཡིས་ཐམས་ཅད་གཟིགས་པ་ཉིད། །ཐོབ་
ནས་ཉེས་པས་དགྲ་རྣམས་ཕམ་བྱས་ཏེ། །སྐྱེ་རྒ་ན་འཆིའི་རྦ་ཀློང་འཁྲུགས་པ་ཡི། །སྲིད་པའི་མཚོ་ལས་འགྲོ་བ་སྒྲོལ་བར་ཤོག །སྦྱིན་པ་འདི་ཡི་
བསོད་ནམས་ཀྱིས། །སངས་རྒྱས་བསྟན་ལ་དད་གྱུར་པའི། །དགའ་བོ་ཉེར་དགའ་ལ་སོགས་པ། །གཉུག་མར་གནས་པའི་ལྷ་རྣམས་དང་། །རྒྱལ་
པོ་སྦྱིན་བདག་ཉིད་དང་ནི། །གཞན་ཡང་གྲོང་ཁྱེར་གནས་པ་རྣམས། །ཚེ་རིང་ནད་མེད་ཕུན་ཚོགས་ཤིང་། །རྟག་ཏུ་བདེ་བ་ཐོབ་པར་ཤོག །བླ་མེད་
བླ་མའི་ཐུགས་རྗེ་དང་། །རྒྱལ་དང་རྒྱལ་སྲས་རང་རྒྱལ་དང་། །དགྲ་བཅོམ་བདེན་པའི་བྱིན་རླབས་ཀྱིས། །ཇི་ལྟར་བསྔོས་བཞིན་འགྲུབ་པར་ཤོག

༄༅།།ཅེས་སྨོན་ལམ་བཏབ། སྟོན་མཆོག་དམ་པ་ལྷ་མིའི་མཆོད་འོས་པ། །སངས་རྒྱས་ཕྱག་འཚལ་དེང་དིར་བདེ་ལེགས་ཤོག །
སེམས་ཅན་གང་དག་འགྲོ་དང་མི་འགྲོ་བ། །དེ་དག་ཐམས་ཅད་དེང་འདིར་བདེ་ལེགས་ཤོག །ཞི་བ་ཆགས་བྲལ་ལྷ་མིའི་མཆོད་འོས་པ། །ཆོས་ལ་
ཕྱག་འཚལ་དེང་འདིར་བདེ་ལེགས་ཤོག །སེམས་ཅན་གང་དག་འགྲོ་དང་མི་འགྲོ་བ། །དེ་དག་ཐམས་ཅད་དེང་འདིར་བདེ་ལེགས་ཤོག །ཚོགས་ཀྱི་
དམ་པ་ལྷ་མིའི་མཆོད་འོས་པ། །དགེ་འདུན་ཕྱག་འཚལ་དེང་འདིར་བདེ་ལེགས་ཤོག །སེམས་ཅན་གང་དག་འགྲོ་དང་མི་འགྲོ་བ། །དེ་དག་ཐམས་
ཅད་དེང་འདིར་བདེ་ལེགས་ཤོག །ཉི་མོ་བདེ་ལེགས་སོགས། བཀྲ་ཤིས་ཀྱི་ཚིག་ཇི་ལྟར་རིགས་པ་སྐབས་དང་སྦྱར་ནས་བྱེད། དེ་ནས་གཏོར་རོ་རྣམས་འགོམ་མི་འཆོར་བའི་

སར་བཞག་ལ་བྱ་ཁྱི་ཡུད་ཅིག་བསྲུངས་པས་གཟུགས་མེད་ལྷག་མས་ཚིམ་པས་བསོད་ནམས་ཆེན་པོར་བཤད་དོ། །དེ་རྣམས་ཀྱི་སྒོ་ནས་གཏོར་མ་བརྒྱ་རྩའི་ངག་འདོན་གྱི་རིམ་པ་གསལ་
བར་བརྗོད་པ་འདི་ནི། རྗེ་བཙུན་རིན་པོ་ཆེ་གྲགས་པ་རྒྱལ་མཚན་གྱིས་མཛད་པའི་གཏོར་མ་བརྒྱ་རྩ་གཏོང་ཚུལ་གཞིར་བཞག་ནས་མི་གསལ་བ་རྣམས་ས་ལོ་ཆེན་པོའི་གསུང་གི་ཟུར་ཟིན་པ་
དང་། ཕྱག་ལེན་གྱིས་བརྒྱན་ཏེ་རང་གི་ཁ་ཏོན་དུ་བྱེད་པའི་རིམ་པ་རྣམས་མཆོད་གཡོག་པ་ཀུན་དགའ་ལྷུན་གྲུབ་ཀྱིས་ཡང་ཡང་དུ་བསྐུལ་བའི་རྐྱེན་བྱས། གཞན་ཡང་དོན་གཉེར་ཅན་རང་
དང་སྐལ་བ་མཉམ་པ་རྣམས་ལ་ཕན་པའི་ཆེད་དུ། རྗེ་བཙུན་དམིགས་པ་མེད་པའི་ཐུགས་རྗེ་ཆེན་པོ་དང་ལྡན་པ་འཇམ་དབྱངས་ཀུན་དགའ་བསོད་ནམས་གྲགས་པ་རྒྱལ་མཚན་དཔལ་བཟང་
པོའི་ཞབས་རྡུལ་སྤྱི་བོས་ལེན་པ། སྙོམས་ལས་ཅན་པ་ས་སྐྱ་པ་ངག་གི་དབང་པོ་ཀུན་དགའ་རིན་ཆེན་གྱིས་དབེན་གནས་བྱས་འགྱུར་རྡོ་རྗེའི་བྲག་རྫོང་དུ་ཉེ་བར་སྦྱར་བ་འདི་ལ་ཉེས་པ་

༄༅།།མཆིས་ན་བླ་མ་དམ་པ་རྣམས་ཀྱི་བཟོད་པར་མཛད་དུ་གསོལ། འདིས་ཀྱང་སེམས་ཅན་མང་པོ་ལ་ཕན་པར་གྱུར་ཅིག གཏོར་མ་བརྒྱ་རྩའི་ཕན་ཡོན་
རྒྱས་པ་ནི་གཏོར་འབུམ་སོགས་ལོ་རྒྱུས་གཞན་དུ་བལྟ་བར་བྱའོ། །མདོར་བསྡུས་པ་ནི། རྗེ་བཙུན་རིན་པོ་ཆེའི་གཏོར་མའི་གཞུག་ནས་འདི་བཞིན་གསུངས་ཏེ། གནས་རྣམས་སུ་བར་
ཆད་ཞི་ཞིང་། མཐར་ཐུག་སངས་རྒྱས་ཐོབ་པའི་ཐབས་ཀྱི་མཆོག་གཏོར་མ་ཡིན་ནོ། །ཁྱད་པར་དུ་ཡང་ཚེ་འདི་ནས་བཟུང་སྟེ་སྐྱེ་བ་ནས་སྐྱེ་བར་ལོངས་སྤྱོད་ཆེན་པོ་དང་ལྡན་པར་གྱུར་
ཏེ༑ ནོར་སྒྲུབ་ཀྱི་མཆོག་སྦྱིན་པ་ཡིན་ཞིང་། གཏོར་མ་འདི་ལ་སྦྱིན་པ་རྣམ་པ་བཞི་ཚང་བའི་ཕྱིར་རོ། །ཞེས་གསུངས་པས་ན། ཕན་ཡོན་དེ་རྣམས་ཐུགས་ལ་བཞག་ནས་གཏོར་མ་ལ་
འབད་པར་ཞུ། འདི་བྲིས་དགེ་བས་པདྨ་ལྟར་དཀར་དེས། །བདག་སོགས་འགྲོ་དྲུག་སྡུག་བསྔལ་རབ་ཞི་ནས། །བདེ་བའི་མཆོག་གྱུར་བདེ་ཆེན་ཐོབ་པ་དང་། །ས་ལོ་ཆེན་པོའི་དྲུང་དུ་

སྐྱེ་བར་ཤོག །ཅེས་སྔགས་འཆང་ཆོས་ཀྱི་རྒྱལ་པོ་ངག་དབང་ཀུན་དགའ་རིན་ཆེན་གྱི་གསུང་རབ་གཏོར་མ་བརྒྱ་རྩའི་ཡི་གེ་ལ་དཔལ་ས་སྐྱའི་དགེ་འདུན་རྣམས་ཀྱི་གསུང་རྒྱུན་ཐམས་ཅད་
ལྷན་ཅིག་ཏུ་སྦྱར་བ་འདི་ཡང་ས་སྐྱ་པ་ངག་དབང་ཀུན་དགའ་བློ་གྲོས་ཀྱིས་རང་གཞན་ལ་ཕན་པའི་བསམ་པས་སྦྱར་བའོ།། །། ༈ བལ་ཡུལ་ནས་རྒྱལ་ཡོངས་ས་ཆེན་ཞེས་པ་ལས་
གུ་རུས་སྤེལ།།  །།

༄༅། །མཆོད་སྦྱིན་གཏོར་མའི་རྣལ་འབྱོར་ཉུང་གསལ་ཚོགས་གཉིས་ལམ་བཟང་ཞེས་བྱ་བ་བཞུགས་སོ།།

༄༅།།ན་མོ་གུ་རུ་ལོ་ཀེ་ཤཱ་རཱ་ཡ། འདིར་ཚོགས་ཆུང་ཞིང་དོན་ཆེ་བ་མཆོད་སྦྱིན་གཏོར་མའི་རྣལ་འབྱོར་ཉམས་སུ་བླང་བར་འདོད་པས་གནས་གཙང་
མར་གཏོར་མའི་ཡོ་བྱད་རྣམས་ཕྱག་ལེན་བཞིན་བཤམ། ཨོཾ་བཛྲ་ཨ་མྲྀ་ཏ་ཀུཎྜ་ལི་ཧ་ན་ཧ་ན་ཧཱུྃ་ཕཊ། ཨོཾ་སྭ་བྷཱ་ཝ་ཤུདྡྷ སརྦ་དྷརྨཱཿ སྭ་བྷཱ་ཝ་
ཤུདྡྷོ྅ཧཾ། སྟོང་པའི་ངང་ལས་ཨོཾ་ཡིག་ལས། །བྱུང་བའི་རིན་ཆེན་སྣོད་ཡངས་སུ། །མཆོད་གཏོར་དྭངས་ཤིང་ཐོགས་མེད་

༄༅། །པ། །ནམ་མཁའི་ཁམས་ཀུན་ཁྱབ་པར་གྱུར། །ཨོཾ་བཛྲ་ཨགྷཾ་ཨཱཿ ཧཱུྃ། ཨོཾ་བཛྲ་པཱ་ཏྱཾ་ཨཱཿ ཧཱུྃ། ཨོཾ་བཛྲ་
པུཥྤེ་ཨྰ༔ཧཱུྃ། ཨོཾ་བཛྲ་དྷུ་པེ་ཨཱཿ ཧཱུྃ། ཨོཾ་བཛྲ་ཨཱ་ལོ་ཀེ་ཨཱཿ ཧཱུྃ། ཨོཾ་བཛྲ་གནྡྷེ་ཨཱཿ ཧཱུྃ། ཨོཾ་བཛྲ་ནི་ཝི་དྱ་ཨཱཿ ཧཱུྃ། ཨོཾ་བཛྲ་
ཤབྡཨཱཿ ཧཱུྃ། ཨོཾ་བཛྲ་དྷརྨཱ་ར་ཎི་ཏ། པྲ་ར་ཎི་ཏ། སཾ་པྲ་ར་ཎི་ཏ། སརྦ་བུདྡྷ་ཀྵེ་ཏྲ། པྲ་ཙ་ལི་ནི། པྲ་ཛྙཱ་པ་ར་མི་ཏཱ་ནཱ་ད་སཾ་བྷ་

ཝ༑ བཛྲ་དྷརྨ་ཧྲི་ད་ཡ་སནྟོ་ཥ་ཎི་ཧཱུྃ་ཧཱུྃ་ཧཱུྃ་ཧོ་ཧོ་ཧོ་ཨཱ་ཁཾ་སྭཱ་ཧཱ། ཞེས་ལན་གསུམ་བརྗོད་ཅིང་ཏིང་ཤགས་དཀྲོལ། སངས་རྒྱས་ཆོས་དང་ཚོགས་ཀྱི་མཆོག་རྣམས་ལ། །བྱང་ཆུབ་བར་དུ་
བདག་ནི་སྐྱབས་སུ་མཆི། །བདག་གིས་སྦྱིན་སོགས་བགྱིས་པའི་བསོད་ནམས་ཀྱིས། །འགྲོ་ལ་ཕན་ཕྱིར་སངས་རྒྱས་འགྲུབ་པར་ཤོག །ཞེས་ལན་གསུམ་གྱིས་སྐྱབས་སེམས་
དང་། སེམས་ཅན་ཐམས་ཅད་བདེ་བ་དང་བདེ་བའི་རྒྱུ་དང་ལྡན་པར་གྱུར་ཅིག སྡུག་བསྔལ་དང་སྡུག་བསྔལ་གྱི་རྒྱུ་དང་བྲལ་བར་གྱུར་ཅིག སྡུག་བསྔལ་མེད་པའི་བདེ་བ་དང་
མི་འབྲལ་བར་གྱུར་ཅིག ཉེ་རིང་ཆགས་སྡང་དང་བྲལ་བའི་གཏང་སྙོམས་ལ་གནས་པར་གྱུར་ཅིག གིས་ཚད་མེད་བཞི་བསྒོམ། ཨོཾ་སྭ་བྷཱ་ཝ་ཤུདྡྷཿ སརྦ་དྷརྨཱཿ སྭ་བྷཱ་ཝ་
ཤུདྡྷོ྅ཧཾ། གིས་སྟོང་བར་སྦྱངས་པའི་ང་། ཧྲཱིཿལས་རང་ཉིད་འཕགས་མཆོག་སྙིང་རྗེའི་གཏེར། །ཟླ་མདོག་ཕྱག་གཡས་མཆོག་སྦྱིན་གཡོན་པད་དཀར། །ཞབས་གཉིས་སེམས་

༄༅།།སྐྱིལ་པད་ཟླའི་གདན་ལ་རོལ། །དར་དང་རིན་ཆེན་རྒྱན་མཛེས་གསལ་བར་གྱུར། །ཨོཾ་མ་ཎི་པདྨེ་ཧཱུྃ། ཅི་ནུས་བཟླས། རང་ཉིད་འཕགས་པའི་ཐུགས་ནས་
འོད་འཕྲོས་པས། །བླ་མ་མཆོག་གསུམ་ཡི་དམ་ཆོས་སྲུང་དང་། །བགེགས་རིགས་ལན་ཆགས་རིགས་དྲུག་བར་དོ་སོགས། །མཆོད་སྦྱིན་མགྲོན་རྣམས་བཛྲ་ས་མཱ་ཛཿ
ཞེས་པས་སྤྱན་དྲང་། པདྨ་ཀ་མ་ལཱ་ཡ་ཧཱུྃ། གྱིས་གདན་དབུལ། ཨོཾ་བཛྲ་ཨརྒྷཾ་ཨཱཿ ཧྰུྃ། ཨོཾ་བཛྲ་པཱ་ཏྱཾ་ཨཱཿ ཧཱུྃ། ཨོཾ་བཛྲ་པུཀྵེ་ཡཿ ཧཱུྃ། །ཨོཾ་བཛྲ་དྷུ་པེ་ཨཱཿ ཧཱུྃ། ཨོཾ་བཛྲ་ཨཱ་ལོ་
ཀེ་ཨཱཿ ཧཱུྃ། ཨོཾ་བཛྲ་གནྡྷེ་ཨཱཿ ཧྰུྃ། ཨོཾ་བཛྲ་ནི་ཝི་དྱ་ཨཱཿ ཧཱུྃ། ཨོཾ་བཛྲ་ཤབྡ་ཨཱཿ གིས་སྤྱིར་མཆོད། ཕྱག་བྱར་འོས་པ་ཐམས་ཅད་ལ། །ཞིང་རྡུལ་ཀུན་གྱི་གྲངས་སྙེད་
ཀྱི། །ལུས་བཏུད་པ་ཡི་རྣམ་ཀུན་ཏུ། །མཆོག་ཏུ་དད་པས་ཕྱག་འཚལ་བསྟོད། །དེ་ནས་ཆུ་སྦྱིན་ནི། སྐྱོན་གྱིས་མ་གོས་སྐུ་མདོག་དཀར། །རྫོགས་སངས་རྒྱས་ཀྱིས་དབུ་ལ་

བརྒྱན། །ཐུགས་རྗེའི་སྤྱན་གྱིས་འགྲོ་ལ་གཟིགས། །སྤྱན་རས་གཟིགས་ལ་ཕྱག་འཚལ་ལོ། །ཨོཾ་ཨཱཿཧཱུྃ། ཨོཾ་ཨཱཿཧྲཱིཿ ཧཱུྃ། ཨོཾ་མ་ཎི་པདྨེ་ཧཱུྃ། ཨོཾ་ཛ་ལ་མི་དི་སརྦ་པྲ་ཏེ་
སྭཱ་ཧཱ། ཞེས་པས་སྦྱིན། འཕགས་པ་སྤྱན་རས་གཟིགས་དབང་གི། །ཕྱག་ནས་བབས་པའི་འོ་རྒྱུན་གྱིས། །ཡི་དྭགས་རྣམས་ནི་ཚིམས་བྱས་ནས། །ཁྲུས་བྱས་རྟག་ཏུ་
བསིལ་བར་ཤོག །ཅེས་སྨོན་ལམ་གདབ། ཛམྦྷ་ལའི་ཆུ་སྦྱིན་ནི། མདུན་དུ་པད་ཟླའི་གདན་སྟེང་རྨུགས་འཛིན་སེར། །ཕྱག་གཉིས་གང་བའི་འབྲས་བུ་ནེའུ་ལེ་བསྣམས། །རིན་ཆེན་རྒྱན་
སྤྲས་དུང་དང་པད་གཏེར་མནན། །གཡོན་དུ་རྨུགས་འཛིན་མཐིང་ནག་ཐོད་པ་དང་། །ནེའུ་ལེ་བསྣམས་ནས་ནོར་བདག་གདན་སྟེང་དུ། །གཡོན་བརྐྱང་གིས་བཞུགས་ཀླུ་ཆེན་
བརྒྱད་ཀྱིས་བརྒྱན། །བདག་གི་ལག་མཐིལ་རིགས་ལྔའི་ས་བོན་ལས། །བབས་པའི་བདུད་རྩིས་མཆོག་ཏུ་དགེས་པར་གྱུར། །ཨོཾ་ཛམྦྷ་ལ་ཛ་ལེནྡྲ་ཡ་སྭཱ་ཧཱ། བརྒྱ་

༄༅།།ཨིནྡྲ་ནི་མུ་ཁཾ་བྷཱ་མ་རཱི་སྭཱ་ཧཱ། ལན་གསུམ། ཨོཾ་ཛམྦུ་སྭཱ་ཧཱ། བརྒྱ་རྩས་ཆུ་སྦྱིན། གཏོར་མ། ཨོཾ་ཨཱཿ ཧཱུྃ། ལན་གསུམ་གྱིས་བརླབ། ཨོཾ་ཛམྦྷ་ལ་ཛ་ལེནྡྲ་ས་པ་རི་ཝཱ་
ར་ཨི་དཾ་བ་ལིཾ་ཏ་ཁ་ཁ་ཁཱ་ཧི་ཁཱ་ཧི། ཞེས་ལན་གསུམ་དང་། ཨོཾ་ཛསླུཾ་ས་པ་རི་ཝཱ་ར་ཨི་དཾ་བ་ལིཾ་ཏ་ཁ་ཁ་ཁཱ་ཧི་ཁཱ་ཧི། ལན་གསུམ་གྱིས་དབུལ། ཨགྷཾ། པཱ་ཏྱཾ། པུཥྤེ། དྷུ་པེ། ཨ་ལོ་
ཀེ༑ གནྡྷེ། ནི་ཝི་ཏྱཱ། ཤཔྟ་ཧཱུྃ། གིས་མཆོད། ནོར་གྱི་དབང་ཕྱུག་རིན་ཆེན་གཏེར་མངའ་ཞིང་། །གནོད་སྦྱིན་ནོར་འཆང་མང་པོ་ཀུན་གྱི་རྗེ། །བྱང་ཕྱོགས་སྐྱོང་བའི་མགོན་པོ་
ཛམྦྷ་ལ། །དངོས་གྲུབ་མཆོག་སྩོལ་མཛད་ལ་ཕྱག་འཚལ་ལོ། །ཨོཾ་ཛམྦྷ་ལ་སིདྡྷི་ཕ་ལ་ཧོཿ ཞེས་པས་དངོས་གྲུབ་བླང་། དེ་ནས་བརྒྱ་རྩ་དངོས་ལ་འཇུག་པ་ནི། ཨོཾ་ཨ་མྲྀ་ཏ་ཧཱུྃ་ཕཊ། ཨོཾ་
སྭ་བྷཱ་ཝ་ཤུདྡྷ སརྦ་དྷརྨ་སོགས་གོང་ལྟར་གྱིས་སྦྱངས། སྟོང་པའི་ངང་ལས་ཨོ་ཡིག་ལས། །བྱུང་བའི་རིན་ཆེན་སྣོད་ཡངས་སུ། །འབྲུ་གསུམ་འོད་དུ་ཞུ་བ་ལས། །གཏོར་མ་

བདུད་རྩིའི་རྒྱ་མཚོར་གྱུར། །ཨོཾ་ཨཱཿཧྰུྃ། ལན་གསུམ། ན་མསྶརྦ་ཏ་ཐཱ་ག་ཏ་ཨ་ཝ་ལོ་ཀི་ཏེ་ཨོཾ་སཾ་བྷ་ར་སཾ་བྷ་ར་ཧཱུྃ། ཞེས་དང་། ཨགྷཾ། པཱ་ཏྱཾ། པུདྷུ་པེ། ཨ་ལོ་
ཀེ༑ གནྡྷེ། ནི་ཝི་དྱྰ། ཤཔྟ་པྲ་ཏིཙྪ་སྭཱ་ཧཱ། གཏོར་མ་འདོད་ཡོན་བདུད་རྩིའི་རྒྱ་མཚོ་འདི། །བྱིན་རླབས་འབྱུང་གནས་རྩ་བརྒྱུད་བླ་མ་དང་། །ཡི་དམ་ཞི་ཁྲོ་རྒྱལ་བ་སྲས་
བཅས་སོགས། །སྐྱབས་གནས་དཀོན་མཆོག་རིན་ཆེན་རྣམ་པ་གསུམ། །དཔའ་བོ་མཁའ་འགྲོ་དམ་ཅན་སྲུང་མ་དང་། །བདེན་ཚིག་གྲུབ་པའི་ལྷ་མིའི་དྲང་སྲོང་མཆོག །
དགོས་འདོད་ཆར་འབེབས་ནོར་ལྷའི་ཚོགས་བཅས་ལ། །འབུལ་ལོ་བཞེས་ནས་མཆོག་ཐུན་དངོས་གྲུབ་སྩོལ། །ཨོཾ་ཨཱཿ ཧཱུྃ་གསུམ། ན་མཿ སརྦ་ཏ་ཐཱ་ག་ཏ་ཨ་ཝ་ལོ་ཀི་ཏེ་ཨོཾ་
སཾ་བྷ་ར་སཾ་བྷ་ར་ཧཱུྃ། བདེ་གཤེགས་རིན་ཆེན་མང་དང་གཟུགས་དམ་པ། །འབྱམས་ཀླས་འཇིགས་ཀུན་བྲལ་ལ་ཕྱག་འཚལ་ལོ། །འདོད་ཡོན་ལྔ་ལྡན་མཆོད་སྦྱིན་གཏོར་མ་

༄༅།།འདི། །དཀར་ཕྱོགས་སྐྱོང་བའི་གཞི་བདག་གནོད་སྦྱིན་སྡེ། །གདོན་བགེགས་འབྱུང་པོའི་རིགས་དྲུག་སྙིང་རྗེའི་ཡུལ། །ཁྱད་པར་ཡི་དྭགས་འགྲོ་དང་
ལན་ཆགས་མགྲོན། །ལྷག་མ་བཤལ་ཆུར་རེ་བ་ཀུན་ལ་བསྔོ། །རྟག་ཏུ་ཕན་བདེའི་དགའ་སྟོན་རྒྱས་གྱུར་ཅིག །དེ་ནས་དབྱུག་གུ་དྲུག་ཅུ་རྩ་བཞིའི་གཏོར་མ་ནི། ཨོཾ་ཨཱཿ ཧཱུྃ་གསུམ་གྱིས་
བརླབ། ཨ་ཀཱ་རོ་ལན་དྲུག་ཅུ་རྩ་བཞིས་བསྔོས་ལ། གཏོར་མ་འདོད་ཡོན་བདུད་རྩིའི་རྒྱ་མཚོ་འདི། །རྡོ་རྗེ་ལྷ་མོ་དྲུག་ཅུ་རྩ་བཞི་ལ། །འབུལ་ལོ་བཞེས་ནས་དབྱུག་གུ་དྲུག་ཅུ་བཞིའི། །
དུས་ཀྱི་བར་ཆད་ཐམས་ཅད་སྲུང་བར་མཛོད། །དེ་ནས། ཆོས་རྣམས་ཐམས་ཅད་རྒྱུ་ལས་བྱུང་། །དེ་རྒྱུ་དེ་བཞིན་གཤེགས་པས་གསུངས། །རྒྱུ་ལ་འགོག་པ་གང་ཡིན་པ། །
དགེ་སྦྱོང་ཆེན་པོས་འདི་སྐད་གསུངས། །སྡིག་པ་ཅི་ཡང་མི་བྱ་ཞིང་། །དགེ་བ་ཕུན་སུམ་ཚོགས་པར་སྤྱད། །རང་གི་སེམས་ནི་ཡོངས་སུ་འདུལ། །འདི་ནི་སངས་རྒྱས་

བསྟན་པ་ཡིན། །ལུས་ཀྱི་སྡོམ་པ་ལེགས་པ་སྟེ། །ངག་གི་སྡོམ་པ་ལེགས་པ་ཡིན། །ཡིད་ཀྱི་སྡོམ་པ་ལེགས་པ་སྟེ། །ཐམས་ཅད་དུ་ནི་སྡོམ་པ་ལེགས། །འཇིག་རྟེན་འདས་
དང་མ་འདས་པའི། །མཆོད་སྦྱིན་ཡུལ་གྱུར་མགྲོན་ཀུན་གྱིས། །རྣལ་འབྱོར་བདག་ཅག་འཁོར་བཅས་ཀྱི། །ཡིད་ལ་འདོད་པ་ཀུན་འགྲུབ་ཤོག །ཅེས་པས་ཕྲིན་ལས་གཞོལ། ཨོཾ་
བཛྲ་ས་ཏྭ་ས་མ་ཡ། མ་ནུ་པ་ལ་ཡ། བཛྲ་ས་ཏྭ་ཏྭེ་ནོ་པ་ཏིཥྛདྲྀ་ཌྷོ་མེ་བྷ་ཝ། སུ་ཏོ་ཥྱོ་མེ་བྷ་ཝ། ཨ་ནུ་རཀྟ་མེ་བྷ་ཡ། སུ་པོ་ཥྱོ་མེ་བྷ་ཝ། སརྦ་སིདྡྷིམྨེ་པྲ་ཡཙྪ། སརྦ་ཀརྨ་
སུ་ཙ་མེ་ཙིཏྟཾ་ཤྲི་ཡཿ ཀུ་རུ་ཧཱུྃ། ཧ་ཧ་ཧ་ཧ་ཧོཿ བྷ་ག་ཝཱན། སརྦ་ཏ་ཐཱ་ག་ཏ་བཛྲ་མཱ་མེ་མུཉྩ་བཛྲ་བྷ་ཝ། མཧཱ་ས་མ་ཡ་ས་ཏཱ་ཨཱཿ ལན་གསུམ་གྱིས་ལྷག་ཆད་ཁ་བསྐང་
འབྱོར་པ་དང་ཉམས་པ་དང་། །གང་ཡང་བདག་རྨོངས་བློ་ཡིས་ནི། །བགྱིས་པ་དང་ནི་བགྱིད་སྩལ་བ། །དེ་ཀུན་མགོན་པོས་བཟོད་པར་མཛོད། །ཀྱིས་བཟོད་པར་གསོལ། ཨོཾ་

༄༅། །ཁྱོད་ཀྱིས་སེམས་ཅན་དོན་ཀུན་མཛོད། །རྗེས་སུ་མཐུན་པའི་དངོས་གྲུབ་སྩོལ། །སངས་རྒྱས་ཡུལ་དུ་གཤེགས་ནས་ཀྱང་། །སླར་ཡང་འབྱོན་པར་མཛད་
དུ་གསོལ། །བཛྲ་མུ སརྦ་བྷུ་ཏ་གཙྪ། སརྦ་པྲེ་ཏ་གམྨོ། ཞེས་པས་གཏོར་མགྲོན་གཤེགས། རང་གི་གནས་གསུམ་དུ་ཨོཾ་ཨཱཿ ཧཱུྃ་གིས་མཚན་པར་མོས་ལ། དགེ་བ་འདི་ཡིས་སྐྱེ་བོ་
ཀུན། །བསོད་ནམས་ཡེ་ཤེས་ཚོགས་རྫོགས་ཤིང་། །བསོད་ནམས་ཡེ་ཤེས་ལས་བྱུང་བའི། །དམ་པ་སྐུ་གཉིས་ཐོབ་པར་ཤོག །འཇམ་དཔལ་དཔའ་བོས་ཇི་ལྟར་མཁྱེན་པ་
དང་༑ །ཀུན་ཏུ་བཟང་པོ་དེ་ཡང་དེ་བཞིན་ཏེ། །དེ་དག་ཀུན་གྱི་རྗེས་སུ་བདག་སློབ་ཕྱིར། །དགེ་བ་འདི་དག་ཐམས་ཅད་རབ་ཏུ་བསྔོ། །བླ་མེད་བླ་མའི་ཐུགས་རྗེ་དང་། །རྒྱལ་
དང་རྒྱལ་སྲས་རང་རྒྱལ་དང་། །དགྲ་བཅོམ་བདེན་པའི་བྱིན་རླབས་ཀྱིས། །ཇི་ལྟར་བསྔོས་བཞིན་འགྲུབ་པར་ཤོག །སྟོན་མཆོག་དམ་པ་ལྷ་མིས་མཆོད་འོས་པ། །སངས་

རྒྱས་ཕྱག་འཚལ་དེང་འདིར་བདེ་ལེགས་ཤོག །སེམས་ཅན་གང་དག་འགྲོ་དང་མི་འགྲོ་བ། །དེ་དག་ཐམས་ཅད་དེང་འདིར་བདེ་ལེགས་ཤོག །ཞི་བ་ཆགས་བྲལ་ལྷ་མིས་
མཆོད་འོས་པ། །ཆོས་ལ་ཕྱག་འཚལ་དེང་འདིར་བདེ་ལེགས་ཤོག །སེམས་ཅན་གང་དག་འགྲོ་དང་མི་འགྲོ་བ། །དེ་དག་ཐམས་ཅད་དེང་འདིར་བདེ་ལེགས་ཤོག །ཚོགས་
ཀྱི་དམ་པ་ལྷ་མིས་མཆོད་འོས་པ། །དགེ་འདུན་ཕྱག་འཚལ་དེང་འདིར་བདེ་ལེགས་ཤོག །སེམས་ཅན་གང་དག་འགྲོ་དང་མི་འགྲོ་བ། །དེ་དག་ཐམས་ཅད་དེང་འདིར་བདེ་
ལེགས་ཤོག །ཉིན་མོ་བདེ་ལེགས་མཚན་བདེ་ལེགས། །ཉི་མའི་གུང་ཡང་བདེ་ལེགས་ཤིང་། །ཉིན་མཚན་རྟག་ཏུ་བདེ་ལེགས་པའི། །དཀོན་མཆོག་གསུམ་གྱིས་བདེ་
ལེགས་ཤོག །རྣལ་འབྱོར་པ་བདག་ཅག་འཁོར་དང་བཅས་པ་ཐམས་ཅད་ཉི་མ་དང་ཟླ་བ་གཟའ་སྒྲ་གཅན་གྱི་ཁ་ནས་ཐར་པ་ལྟར་སྤང་བྱ་མི་མཐུན་པའི་ཕྱོགས་ཐམས་ཅད་ལས་

༄༅།།ཤིན་ཏུ་རྒྱལ་ཞིང་བཀྲ་ཤིས་པར་གྱུར་ཅིག ཛ་ཡ་ཛ་ཡ་སུ་ཛ་ཡ། ཞེས་པས་མཐའ་བརྒྱན་པར་བྱའོ། །ཞེས་པའང་བློ་གྲོས་དམན་ཞིང་རྣམ་པར་གཡེང་བའི་གཞན་དབང་དུ་གྱུར་པ་རྣམས་
ཀྱིས་དགེ་ཚོགས་རླབས་པོ་ཆེ་མྱུར་དུ་འདུམས་པའི་ཐབས་མཁས་འདིའང་བྱ་བྲལ་བ་མཁྱེན་བརྩེའི་དབང་པོས་ཡོན་ཏན་རིན་པོ་ཆེ་དུ་མའི་འབྱུང་བ་གནས་དཔལ་ཨེ་ཝཾ་ཆོས་ལྡན་གྱི་བླ་བྲང་ཐར་པ་རྩེར་སྦྱར་བའི་དགེ་བས་འགྲོ་ཀུན་འཕགས་མཆོག་
ཕྱག་ན་པདྨོའི་གོ་འཕང་ལ་འགོད་པའི་རྒྱུར་གྱུར་ཅིག ཅེས་པའི་གསུང་བྱིན་རླབས་ཅན་ལ་སོགས་ཁོངས་རྣམས་དཀྱུས་སུ་བཅུག་པའོ།། །སརྦ་དཱ་ཐེ་ཡེ་བྷ་ཝ་ཏུ།། །། ༈ བལ་ཡུལ་ནས་རྒྱལ་ཡོངས་ས་ཆེན་
ཞེས་པ་ལས་གུ་རུས་སྤྲེལ།། །།

༄༅། །ལན་གཏོར་གཏོང་ཚུལ་བཞུགས་སོ།།

༄༅།།ལན་གཏོར་གྲངས་བསོག་བྱེད་ཚེ་ཤོམས་རྒྱུན་ཕྱག་ལེན་བཞིན་ལས། གཏོར་མ་ཨ་མྲྀ་ཏས་བསང་། སྭ་བྷ་ཝས་སྦྱངས། སྟོང་པའི་ངང་
ལས་རིན་པོ་ཆེ་ལས་གྲུབ་པའི་སྣོད་ཡངས་ཤིང་རྒྱ་ཆེ་བའི་ནང་དུ་གཏོར་མ་ཁ་དོག་དྲི་རོ་ནུས་པ་ཕུན་སུམ་ཚོགས་པ་བདུད་རྩིའི་རྒྱ་མཚོ་
ཆེན་པོར་གྱུར། ཨོཾ་ཨཱཿ ཧཱུྃ་ལན་གསུམ། མཆོག་སྦྱིན་བཅས། ན་མཿ སརྦ་ཏ་ཐཱ་ག་ཏ་ཨ་ཝ་ལོ་ཀེ་ཏེ་སོགས་གང་མང་

༄༅།།གཤེགས་པ་བཞིའི་མཚན་བརྗོད། ཏིང་ཤགས་དཀྲོལ། ན་མོ། དཀོན་མཆོག་གསུམ་གྱི་བྱིན་རླབས་དང་
སྔགས་རིགས་སྔགས་མཐུ་སྟོབས་དང་། །བདག་དང་ཡོན་གྱི་བདག་པོ་ཡི། །ལྷག་བསམ་རྨད་བྱུང་བདེན་པའི་མཐུས། །རཏྣ་
ལས་གྲུབ་སྣོད་ཡངས་པར། །མཆོད་སྦྱིན་གཏོར་མ་རྒྱ་ཆེན་འདི། །འདོད་ཡོན་ལྔ་ཡི་རང་བཞིན་ལ། །སྟོང་གསུམ་ཁྱབ་པར་བློས་

སྤྲུལ་ཏེ། །ཏིང་འཛིན་སྔགས་རྒྱས་བྱིན་བརླབས་ནས། །འབུལ་བའི་ཡུལ་དུ་གྱུར་པ་ནི། །བདག་དང་སྦྱིན་བདག་འཁོར་བཅས་ལ། །བསྐལ་མང་འདས་པའི་སྔོན་རོལ་
ནས༑ །ཤ་འཁོན་ལན་ཆགས་མགྲོན་གཉེར་བའི། །མི་དང་མི་མིན་གདུག་པ་ཅན། །བསད་པས་ཚེ་ལ་གནོད་པ་དང་། །རྒྱབ་པས་ནད་མང་བསྐྱེད་བྱེད་ཅིང་། །བརྐུས་
ཕྲོགས་ལ་སོགས་ལས་ངན་གྱིས། །ལོངས་སྤྱོད་དབུལ་བར་བྱེད་པའི་གདོན། །ལྷ་སྲིན་སྡེ་བརྒྱད་འབྱུང་པོའི་ཚོགས། །མི་དང་མི་མིན་ཐམས་ཅད་ལ། །བདག་ཅག་འཁོར་
དང་བཅས་རྣམས་ཀྱིས། །སྐྱེ་བ་འདིར་ཡང་ནོངས་པའི་ཚོགས། །ཅི་མཆིས་བྱང་ཞིང་དག་གྱུར་ནས། །གནོད་བྱེད་ཀུན་མཉེས་མཆོད་རྫས་འདི། །སྤྱན་གྱི་ཡུལ་དུ་མཛེས་
པར་འབུལ། །སྙན་གྱི་ཡུལ་དུ་སྙན་པར་འབུལ། ཤངས་ཀྱི་ཡུལ་དུ་ཞིམ་པར་འབུལ། །ལྗགས་ཀྱི་ཡུལ་དུ་བྲོ་བར་འབུལ། །ལུས་ཀྱི་ཡུལ་དུ་འཇམ་པར་འབུལ། །ཡིད་ཀྱི་

༄༅།།ཡུལ་དུ་ཚིམ་པར་འབུལ། །མཆོད་སྦྱིན་གཏོར་མ་འདི་སྣོམས་ལ། །བདག་སོགས་སྦྱིན་བདག་འཁོར་བཅས་ཀྱི། །ཚེ་སྔོན་ལན་ཆགས་སྦྱང་དུ་
གསོལ༑ །འདི་ཡང་བདག་ཅག་གཏི་མུག་པས། །ཁྱེད་རྣམས་ཐུགས་དང་ཅི་འགལ་བ། །བྱང་ཞིང་དག་པར་མཛད་དུ་གསོལ། །ཕྱིན་ཆད་ལན་ཆགས་མགྲོན་ཁྱེར་ནས། །
བདག་ཅག་དཔོན་སློབ་འཁོར་བཅས་རྣམས། །བཟུང་བ་ཐོང་ལ་བཅིངས་པ་ཁྲོལ། །མནན་པ་ཐེག་ལ་བསྡམས་པ་གློད། །གནོད་པའི་སེམས་ཀུན་བྲལ་གྱུར་ནས། །བདག་
ཅག་འཁོར་དང་བཅས་པ་རྣམས། །ཚེ་རིང་ནད་མེད་བདེ་ཞིང་སྐྱིད། །དཔལ་འབྱོར་རིགས་བརྒྱུད་འཁོར་རྣམས་དང་། །ལོ་ལེགས་ཕྱུགས་འཕེལ་སྙན་གྲགས་རྒྱས། །
བསམ་དོན་ཡིད་བཞིན་འགྲུབ་པར་མཛོད། །དུས་གསུམ་རྒྱལ་བའི་བྱིན་རླབས་ཀྱིས། །དེང་ནས་ཚེ་རབས་ཐམས་ཅད་དུ། །གནོད་བྱ་གནོད་བྱེད་ཐམས་ཅད་ཀྱང་

ཆུབ་སེམས་ཉིད་ཆེར་འཕེལ་ཏེ། །དགེ་བཅུའི་དཔལ་ལ་སྤྱོད་གྱུར་ནས། །བླ་མེད་བྱང་ཆུབ་འགྲུབ་པར་ཤོག །ཨོ་ཧི་ཏ་སུ་ཁ་བྷ་ཝནྟ་སྭཱ་ཧཱ། ཞེས་བརྗོད། ཡང་ནད་པ་ལྟ་བུའམ་གཞན་
ཡང་དམིགས་བསལ་དགོས་ཚེ་བསྒྲུབ་བྱ་གང་ཡིན་པ་དེའི་གཟུགས་གླུད་ལ་ལོ་གྲངས་ཀྱི་ཁྲམ་ཤིང་བཙུགས་པ་དང་། མར་མེ། མཐེབ་ཀྱུ། རིལ་བུ། ཆང་བུ། བསྒྲུབ་བྱའི་དྲི་གཟན་རྣམས་ལྷན་ཅིག་ཏུ་བཞག་པ་གོང་གི་ཆོ་གས་བསྔོས་
ནས་འདྲེ་ལྔ་བདུད་གཅོད་སོགས་གནོད་བྱེད་གར་གནས་ཀྱི་སར་བསྐྱལ་ལོ། །ཞེས་པ་འདི་ཡང་གཉེར་ཐོག་ལས་འཛིན་བསོད་ནམས་མཆོག་ལྡན་གྱིས་བསྐུལ་བའི་ངོར་ས་སྐྱ་པ་ཀུན་བློས་སྦྱར་བ་དགེ། །མངྒ
ལཾ།། །། ༄༅། །ཐུགས་རྗེ་ཆེན་པོའི་བྲུལ་གཏོར་གྱི་རིམ་པ་ཇི་ལྟར་བྱ་བའི་ཚུལ་བཞུགས་སོ།། ༄༅། །ན་མོ་ལོ་ཀེ་ཤྭ་ར་ཡ། དེ་ཡང་གྲུབ་ཐོབ་ཤངས་པ་བཀའ་བརྒྱུད་ལས་བྱོན་པའི་སྐྱེས་ཆེན་དམ་པ་
དབོན་སྟོན་རིན་པོ་ཆེ་སྐྱེར་སྒང་པ་ཆེན་པོ་དེ་ཉིད་སྒྲུབ་པ་ལ་རྩེ་གཅིག་ཏུ་བཞུགས་པའི་སྐབས་ཤིག་ཏུ་སྦྱིན་བདག་གིས་ནན་གྱིས་གདན་དྲངས་ཤིང་། བླ་མས་ཀྱང་བཀའ་ནན་བསྩལ་བའི་ངོར་ཡོན་བདག་གི་སར་ཞག་ཤས་བྱོན་པས།
དེར་

༄༅།།ཞབས་ཏོག་གི་རྒྱུ་རྣམས་གསུང་རབ་གཙོང་པའི་གླུད་ཡིན་པར་སྣང་བ་དང་། དེ་དག་བཞེས་པའི་དཀོར་གྱི་ཉེས་པའི་སྔར་གྱི་ཐུགས་དམ་གྱི་ཡོན་ཏན་དཔག་མེད་ཡོད་པ་ཐམས་ཅད་སྒྲིབ་ཅིང་། སྐུ་ལུས་ཀྱང་མི་བདེ་
བའི་རྣམ་པ་ཞིག་བྱུང་བའི་ཚེ། མནལ་ལམ་སོགས་ཀྱང་མི་ཟད་འཇིགས་རུང་གི་རྣམ་པ་ཞིག་བྱུང་བས། ཕན་ཐབས་ཀྱི་རིགས་ཅི་བྱས་ཀྱང་སོར་མ་ཆུད་པས། འཕགས་པ་ཐུགས་རྗེ་ཆེན་པོ་ལ་གསོལ་བ་རྩེ་གཅིག་བཏབ་པས། འཕགས་
པས་དཀོར་གྱི་ཉེས་པ་སྦྱོང་བའི་ཐབས་བྲུལ་གཏོར་གྱི་གདམ་པ་འདི་དངོས་སུ་གནང་བ་བཞིན་མཛད་པས་བར་ཆད་དེ་དག་ཞི་ཞིང་ཐུགས་དམ་གྱི་ཡོན་ཏན་རྣམས་སྔར་ལས་གོང་འཕེལ་དུ་གྱུར་པ་བྱུང་སྟེ། དེས་ན་འདི་ནི་ལྷག་པར་དེང་སང་གི་
ཆོས་པ་རྣམས་ལ་མེད་ཁ་མེད་ལྟ་བུར་སྣང་བས་བརྩོན་འཚལ་ཏེ། དེ་ལ་གཏོར་སྣོད་ལྔའི་དང་པོ་གཉིས་སུ་རིལ་བུ་ཉེར་གཅིག་རེ་འོག་མ་གསུམ་ལ་རིལ་བུ་བདུན་རེ་ཆུ་དང་བཅས་པ་ཚུལ་བཞིན་བཤམས་ལ། གཏོར་མ་གཞན་རྣམས་དང་མ་
འབྲེལ་ན། སྐྱབས་སེམས་ཡན་ལག་བདུན་པ་སོགས་སྔོན་འགྲོ་རྣམས་སྤྱི་ལྟར་བྱས་ལ། དངོས་གཞི་ནི་གཏོར་སྣོད་དང་པོ་དེ་ལ། ཨོཾ་བཛྲ་ཨ་མྲྀ་ཏའི་སྔགས་ཀྱིས་བསངས། སྭ་བྷཱ་ཝས་སྟོང་པ་ཉིད་དུ་སྦྱངས་ཤིང་། བྱིན་གྱིས་

བརླབ་པ་ནི། རིན་ཆེན་གཏོར་སྣོད་མཆོག་ཏུ་ཡངས་པ་རུ། །གཏོར་མ་ཟག་མེད་བདུད་རྩིའི་རྒྱ་མཚོར་སྐྱིལ། །བདག་གི་ལུས་ལས་ལུས་ཚོགས་དཔག་མེད་སྤྲུལ། །བདུད་རྩིའི་
ནང་སོང་དཀར་གསུམ་མངར་གསུམ་སོགས། །མཆོད་རྫས་ཀུན་བཟང་རྣམ་འཕྲུལ་རྒྱ་ཆེན་གྱུར། །ཨོཾ་ཨཱཿ ཧཱུྃ། དཀོན་མཆོག་རྣམ་གསུམ་ཉན་རང་བྱང་སེམས་དང་། །
གཙང་རིགས་ཆོས་སྐྱོང་དཀར་ཕྱོགས་དགེ་བསྙེན་སོགས། །དཀར་མཆོད་ལ་དགྱེས་གཏོར་མགྲོན་མ་ལུས་ཀུན། །མདུན་གྱི་ནམ་མཁར་སྤྲིན་ཕུང་ལྟར་བཞུགས་གྱུར། །ན་
མ༔ སརྦ་ཏ་ཐཱ་ག་ཏ་ཛྙཱ་ན་ཨ་ཝ་ལོ་ཀེ་ཏེ་ཨོཾ་སམྦྷ་ར་ཧཱུྃ། ཞེས་པའི་སྔགས་ལན་ཉེར་གཅིག་བརྗོད་ནས། ཡིག་དྲུག་ཚར་ཉེར་གཅིག་བརྗོད་པ་ལྷན་ཅིག་ཆུ་ཐིག་རེ་དང་སེ་གོལ་བསྒྲགས་ནས་འབུལ་ཞིང་མཐར་ཨརྒྷཾ
སོགས་ཀྱི་ཀྱང་མཆོད། བདག་ལུས་ཞུ་བའི་མཆོད་སྤྲིན་འདི་ཕུལ་བས། །སྐུ་གསུང་ཐུགས་བརྟེན་དཀོར་གླུད་ཟོས་པ་གང་། །བཤད་སྒྲུབ་དགེ་འདུན་རྫས་ལ་འབགས་པའི་

༄༅།།གྲིབས། །མཁན་སློབ་དགེ་འདུན་བཀའ་ཅག་ཐུགས་དཀྲུགས་སོགས། །ཉེས་གྲིབ་མཐའ་དག་འདི་ཡིས་བྱང་གྱུར་ཅིག །སངས་རྒྱས་སྐུ་གསུམ་བརྙེས་
པའི་བྱིན་རླབས་དང་། །ཞེས་སོགས་ཀྱི་བདེན་ཚིག་བརྗོད་པར་བྱའོ།། ༈ །གཏོར་སྣོད་གཉིས་པ་ལ་བསངས་སྦྱངས་གོང་བཞིན་བྱས་ལ། རིན་ཆེན་བནྡྷའི་སྣོད་བཟང་འབར་བ་རུ། །གཏོར་མ་ཤ་ལྔ་
བདུད་རྩི་སྣ་ལྔའི་གང་། །བདག་གི་ལུས་ལས་ལུས་ཚོགས་དཔག་མེད་སྤྲུལ། །བདུད་རྩིའི་ནང་སོང་སྨན་རག་གཏོར་ཚོགས་ཀྱི། །མཆོད་རྫས་བླ་མེད་ཡོན་ཏན་ཀུན་ལྡན་
གྱུར། །ཨོཾ་ཨཱཿ ཧཱུྃ། རྩ་བརྒྱུད་བླ་མ་ཡི་དམ་ལྷ་ཡི་ཚོགས། །དཔའ་བོ་མཁའ་འགྲོ་ཆོས་སྐྱོང་དམ་ཅན་དང་། །ཕོ་ཉ་ལས་མཁན་སྔགས་སྲུང་སྤྲུལ་འཁོར་བཅས། །མདུན་
གྱི་ནམ་མཁར་སྤྲིན་ཕུང་ལྟར་བཞུགས་གྱུར། །གོང་གི་སམྦྷ་ར་ཉེར་གཅིག་དང་། ཨརྒྷཾ་སོགས་ཀྱི་མཆོད། བདག་ལུས་ཞུ་བའི་དམ་རྫས་འདི་ཕུལ་བས། །བླ་མའི་དཀོར་དང་དཀྱིལ་

༄༅།།ཚོགས་མ་ལུས་ཀུན། །མདུན་དུ་ས་གཞི་ཁྱབ་པར་འདུས་པར་གྱུར། །སམྦྷ་ར་ཚར་བདུན་ཡིག་དྲུག་ཆུ་ཐིག་སེ་གོལ་བདུན་གྱི་མཐར། དེ་བཞིན་གཤེགས་པ་བཞིའི་མཚན་
བསྐྲག་ཅིང་། བདག་ལུས་ཞུ་བའི་འདོད་ཡོན་འདི་སྦྱིན་པས། །སོ་སོར་ཅི་འདོད་ཕུན་སུམ་ཚོགས་ཐོབ་ཅིང་། །དད་རྫས་གཤིན་དཀོར་སྒྲིབ་པ་ཀུན་བྱང་ནས། །ཕ་མའི་དྲིན་ལན་
ཆོས་ཀྱིས་འཁོར་གྱུར་ཅིག །སྦྱིན་པ་རྒྱ་ཆེན་གྱུར་པ་འདི་ཡིས་ནི། །སོགས་ཀྱང་བརྗོད།། ༈ །སྣོད་བཞི་པར་གོང་བཞིན་བསངས་ཤིང་སྦྱངས་ལ། གཏོར་སྣོད་རྒྱ་ཆེན་ནམ་མཁའ་མཉམ་པ་
རུ༑ །གཏོར་མ་བདུད་རྩིའི་འདོད་ཡོན་སྣ་ཚོགས་བསྐང་། །བདག་གི་ལུས་ལས་ལུས་ཚོགས་དཔག་མེད་སྤྲུལ། །བདུད་རྩིའི་ནང་སོང་ཅི་འདོད་ལོངས་སྤྱོད་ཀྱིས། །གནོད་
བྱེད་བགེགས་ཚོགས་རེ་སྐོང་རྫས་སུ་གྱུར། །ཨོཾ་ཨཱཿ ཧཱུྃ། དུས་གསུམ་ལས་དང་མ་རིག་འཁྲུལ་རྟོག་གི། །རྒྱུ་འབྲས་ལས་གྲུབ་གནོད་བྱེད་གདོན་བགེགས་རིགས། །སྣང་

སྲིད་ཀུན་ལ་གར་གནས་ཅི་ཡོད་ཀུན། །སྐད་ཅིག་ཙམ་ལ་བདག་དྲུང་ཚོགས་པར་གྱུར། །སམྦྷ་ར་དང་ཡིག་དྲུག་ཆུ་ཐིག་སེ་གོལ་བདུན་དང་མཚན་བཞི་བརྗོད་ནས། བདག་ལུས་ཞུ་བའི་སྦྱིན་པ་
མཆོག་རབ་འདི། །ལན་ཆགས་བགེགས་རིགས་ཀུན་ལ་བསྔོས་པའི་མཐུས། །དགའ་མགུ་ཚིམ་ནས་གཞན་ལ་གནོད་འཚེའི་སེམས། །ཞི་ཞིང་ལན་ཆགས་ཀུན་འཁོར་བྱང་
ཆུབ་ཤོག །འབྱུང་པོ་གང་དག་འདི་ནི་ལྷགས་གྱུར་ཏེ། །སོགས་བརྗོད་དོ། ༈ །གཏོར་སྣོད་ལྔ་པ་ནི། ཀླུ་རྒྱལ་ཝ་རུ་ཎའི་གཏོར་མ་སྟེ། ཀླུ་གཏོར་རྒྱས་པ་བྱེད་ན་འདི་མ་བྱས་ཀྱང་རུང་མོད། འདི་ནི་སྤྱན་རས་
གཟིགས་དང་། དབོན་སྟོན་གཉིས་ཀའི་སྤྱན་སྔར་དམ་བཅས་པའི་ཆོས་སྲུང་ཡིན་ཕྱིར་བྲུལ་གཏོར་གྱི་སྐབས་འདིར་ཡང་གཏོང་བའི་ཕྱག་སྲོལ་དུ་གནང་ཚེ་འདི་ཡང་བཀོད་པ་ཡིན་ཏེ། བསངས་སྦྱངས་སྔ་མ་ལྟར་ལ་ལུས་ཞུ་བ་འདིར་མི་དགོས་
ཤིང་། བྱིན་བརླབ་ནི། རིན་ཆེན་གཏོར་བཞོང་གཙང་མཛེས་རྒྱ་ཆེན་དུ། །གཏོར་རྫས་ལྷ་མིའི་བདུད་རྩི་རྒྱ་ཆེན་བལྟམས། །དཀར་ཕྱོགས་ཀླུ་རིགས་མཉེས་པའི་ཡོ་བྱད་དང་། །

།མཆོད་པའི་རིགས་སོགས་དཔག་མེད་རབ་ལྡན་གྱུར། །ཨ་ཀཱ་རོ་དང་། རང་ཉིད་འཕགས་མཆོག་ཐུགས་རྗེའི་སྐུར་གསལ་བའི། །མདུན་དུ་པད་ཟླར་ཝཾ་
ཡིག་ཡོངས་གྱུར་ལས། །ཆུ་བདག་ཀུན་གྱི་གཙོ་བོ་ཝ་རུ་ཎ། །དཀར་མཛེས་རིན་ཆེན་རྒྱན་ལྡན་སྦྲུལ་འཇུག་ཅན། །ཕྱག་བཞིའི་དང་པོ་ཐལ་སྦྱར་གཡས་འོག་གི། །རིན་ཆེན་
སྙེ་མ་གཡོན་འོག་དབྱུག་ཐོ་དང་། །ཞགས་པ་བསྣམས་ཤིང་ཀླུ་འཁོར་གྲངས་མེད་བཅས། །བདག་གི་མདུན་དུ་གུས་པས་འཁོད་པར་གྱུར། །ཨོཾ་ཝ་རུ་ཎ་ས་པ་རི་ཝ་ར་ས་མཱ་
ཛཿ པདྨ་ཀ་མ་ལ་ཡ་སྟྭཾ། སམྦྷ་ར་དང་ཡིག་དྲུག་ཆུ་ཐིག་སེ་གོལ་དང་མཚན་བཞི་པོ་ཡང་བསྒྲགས་པས་རུང་ངོ་། །སྔགས་དང་ཕྱག་རྒྱ་ཏིང་འཛིན་ལེགས་ལྡན་པས། །མཆོད་གཏོར་འདོད་ཡོན་
ཕུན་ཚོགས་འདི་བཞེས་ལ། །སངས་རྒྱས་བསྟན་པར་ཆོས་སྤྱོད་བསམ་དགུ་འགྲུབ། །ཆར་ཆུ་དུས་འབབ་སྐྱེ་འགྲོ་བདེ་བར་མཛོད། །ཅེས་བསྔོ་ཞིང་། བདག་གི་བསམ་པའི་

སྟོབས་སོགས་དང་། ཆོས་ཀྱི་སྦྱིན་པ་ཡང་བྱ་ཞིང་། གཏོར་མགྲོན་རྣམས་རང་རང་གནས་སུ་གཤེགས་སུ་གསོལ། བསྔོ་བ་སྨོན་ལམ་སོགས་རྗེས་ཆོག་ནི་སྤྱི་དང་མཐུན་ནོ། །བྲུལ་གཏོར་གྱི་རིམ་པ་འདི་ཡང་
སྨོན་སྒོམ་ཚུལ་ཁྲིམས་བཟང་པོའི་བཞེད་པ་ལྟར་སྣ་ཚོགས་རང་གྲོལ་གྱི་དཔལ་རི་གངས་ཀྱི་འདབ་ཞོལ་དུ་བྲིས་པ་དགེ་ལེགས་འཕེལ། བྲུལ་གཏོར་བཀའ་གདམས་སྙིང་མའི་གསུང་བརྩོམས་འདི་ནི། ཕྱུགས་སོགས་གཞན་ལ་དམིགས་ནས་
གཏོང་བའི་ཚེ། ཚིག་བསྒྱུར་བ་དང་། དམིགས་པ་ནི། དམིགས་ཡུལ་ལུས་ལས་ལུས་ཚོགས་དཔག་མེད་སྤྲུལ། །ཞེས་དང་། དམིགས་ཡུལ་ལུས་ལས་བཞུ་བའི་མཆོད་སྤྲིན་འདི་ཕུལ་བས། །ཞེས་དང་། ཡང་དམིགས་ཡུལ་ལུས་
བཞུ་དམ་རྫས་འདི་ཕུལ་བས་ཞེས་དང་། དམིགས་ཡུལ་ལུས་བཞུ་འདོད་ཡོན་འདི་སྦྱིན་པས་ཞེས་དང་། དམིགས་ཡུལ་ལུས་བཞུ་སྦྱིན་པ་མཆོག་རབ་འདི་ཞེས་སྦྱར་ལ། དམིགས་པ་ནི། མི་ཕྱུགས་གཤིན་གསོན་གང་ཡིན་དེའི་ལུས་རང་གི་
མདུན་དུ་དམིགས་ནས་གཏོར་མ་སོ་སོར་སྤྲོས་པ་དང་། མཐར་མི་དམིགས་པའི་ངང་དུ་བཞག རང་དོན་ཡིན་ན་སྣ་ཚོགས་རང་གྲོལ་གྱི་གསུང་འདི་གསོར་བཞག་ཡིན། ཞེས་པ་ས་སྐྱ་པ་ཀུན་བློས་བྲིས། སརྦ་མངྒ་ལཾ། ཤུ་བྷཾ།

༄༅། །གསུར་མཆོད་འདོད་ཡོན་སྤྲིན་ཕུང་བཞུགས་སོ།།

༄༅།།ན་མོ་ལོ་ཀི་ཤྭ་ར་ཡ། མཆོད་སྦྱིན་གསུར་བསྔོའི་རིམ་པ་ནི། ཕྱེ་མར་གཙང་མས་གཞིར་བྱས་པ་ལ་བྱིན་རྟེན་ཁུངས་ལྡན་གྱི་རིགས་དང་། འབྱོར
ན་བཟང་དྲུག ཨ་བར་སྐྱུར་གསུམ་སོགས་སྨན་སྣ་དང་། རིན་པོ་ཆེ། དར་གོས་རས་སྣ། ཤ་ཆང་སྒོག་བཙོང་མ་འདྲེས་པའི་ཟས་སྣ་བཅས་ལེགས་པར་བསྲེས་ལ། སྔ་དགོང་
གང་བདེར་མེར་བསྲེགས་ཤིང་ཆབ་ཀྱིས་བྲན་ཏེ། སངས་རྒྱས་ཆོས་དང་ཚོགས་ཀྱི་མཆོག་རྣམས་ལ། །བྱང་ཆུབ་བར་དུ་བདག་ནི་སྐྱབས་སུ་

༄༅།།མཆི། །བདག་གིས་གསུར་སྤྲིན་བགྱིས་པའི་བསོད་ནམས་ཀྱིས། །འགྲོ་ལ་ཕན་ཕྱིར་སངས་རྒྱས་འགྲུབ་པར་
ཤོག །ལན་གསུམ། ཚད་མེད་བཞི་བསྒོམ། རང་ལྷའི་ང་རྒྱལ་གྱིས།  ཧྲཱིཿ ལས་རང་ཉིད་འཕགས་མཆོག་སྙིང་རྗེའི་གཏེར། །ཟླ་མདོག་ཕྱག་
གཡས་མཆོག་སྦྱིན་གཡོན་པད་དཀར། །ཞབས་གཉིས་སེམས་སྐྱིལ་པད་ཟླའི་གདན་ལ་རོལ། །དར་དང་རིན་ཆེན་རྒྱན་མཛེས་

གསལ་བར་གྱུར། །ཨོཾ་མ་ཎི་པདྨེ་ཧཱུྃ། ཅི་ནུས་བཟླ། ཨོཾ་ཨ་མྲྀ་ཏ་ཧཱུྃ་ཕཊ་ཀྱིས་བསང་། ཨོཾ་སྭ་བྷཱ་ཝ་ཤུདྡྷ སརྦ་དྷརྨཱཿ སྭ་བྷཱ་ཝ་ཤུདྡྷོ྅ཧཾ་གིས་སྦྱང་། ཆོས་ཀུན་བདེན་པས་སྟོང་པའི་
ངང་ཉིད་ལས། །དབང་པོ་སྒོ་ལྔའི་ལོངས་སྤྱོད་ཀུན་འཆར་ཞིང་། །མཆོད་དང་སྦྱིན་པའི་བྱེད་ལས་ཡོངས་འགྲུབ་པའི། །གསུར་སྤྲིན་ཟག་མེད་བདེན་པའི་རོལ་པར་གྱུར། །
ཨོཾ་ཨཱཿ ཧཱུྃ། ལན་གསུམ། ན་མ་སརྦ་ཏ་ཐཱ་ག་ཏ་ཐཱ་སོགས་དང་། ཨོཾ་སམྦྷ་ར་སོགས་ལན་བདུན། ཨོཾ་བཛྲ་ཨརྒྷཾཨཱཿ ཧཱུྃ་སོགས། འདོད་ཡོན་ལྔ་ལྡན་གསུར་གྱི་ལོངས་སྤྱོད་འདིས། །
དཀོན་མཆོག་མཉེས་ཤིང་དམ་ཅན་ཐུགས་དམ་བསྐང་། །རིགས་དྲུག་ཚིམ་ཞིང་གནོད་བྱེད་རེ་བ་གང་། །ཁྱད་པར་བར་དོའི་འགྲོ་བའི་འཁྲུལ་སྣང་ཞི། །བདག་སོགས་འགྲོ་
ཀུན་ལོག་འཚོ་དང་བྲལ་བའི། །མཐོ་རིས་ཡོན་ཏན་བདུན་གྱི་འབྱོར་པ་ལ། །བརྟེན་ནས་སྨོན་གནས་བླ་མེད་བྱང་ཆུབ་ཆེ། །བདེན་གཉིས་ཟབ་མོའི་སྟོབས་ཀྱིས་འགྲུབ་གྱུར་

༄༅།།ཅིག །ཅེས་པ་ཙམ་གྱི་དོན་གྲུབ་བོ།། ༈ །ཡང་དམར་སུར་བྱེད་ན། སྲོད་ཀྱི་དུས་སུ། ཚིལ་གྱིས་སྦྲུས་པའི་ཕྱེ་མར་ལ་བྱིན་རྟེན་གང་འཛོམ་བསྲེ་ཞིང་། སངས་རྒྱས་ཆོས་ཚོགས་
དང་། བསང་སྦྱང་འདྲ། ཆོས་ཀུན་བདེན་པའི་སྟོང་པའི་ངང་ཉིད་ལས། །ཤ་ཁྲག་དྲི་བསུར་འདོད་ཡོན་ལྔ་ཡི་དངོས། །སྒྱུ་མའི་མཁོ་རྒུ་ཇི་བཞིན་ཡོངས་ཤར་བ། །འཁོར་འདས་
དྲེགས་བྱེད་དགའ་བའི་རྫས་གྱུར་ཅིག །ཨོཾ་ཨཱཿ ཧཱུྃ། ལན་གསུམ། སཾ་བྷ་ར་གང་མང་། དམར་སུར་འདོད་པའི་ཡོན་ཏན་ལྔ་ཚང་བས། །ཧེ་རུ་ཀ་དཔལ་གནས་གསུམ་མཁའ་
འགྲོའི་ཚོགས། །དཔལ་མགོན་ལྕམ་དྲལ་དམ་ཅན་རྒྱ་མཚོར་བཅས། །དགྱེས་ཤིང་ཚིམས་ནས་འདོད་དོན་གང་བཅོལ་སྒྲུབས། །གཞན་ཡང་འགྲོ་བའི་ཤ་ཁྲག་སྲོག་དབུགས་
།རྔམས་པའི་འབྱུང་པོའི་ཚོགས་ཀུན་རབ་ཚིམས་ནས། །གནོད་འཚེའི་བསམ་སྦྱོར་སྤོང་ལ་བྱམས་སེམས་བསྐྱེད། །འཇིག་རྟེན་ཀུན་ཏུ་བདེ་ལེགས་རྒྱ་ཆེར་སྒྲུབ། །སྔོན་

ཚེ་རང་དོན་ལ་ཞེན་གཏི་མུག་པས། །གཞན་ལ་བསད་བརྡུང་ཕྲོགས་བཅོམ་ལས་བསགས་པའི། །འཁོན་འགྲས་ཞི་ཞིང་བུ་ལོན་ལན་ཆགས་ཁྱེར། །ཀུན་ཀྱང་ཕན་བདེའི་
དཔལ་ལ་སྤྱོད་གྱུར་ཅིག །ཅེས་པའི་མཐར། ཐམས་ཅད་ནམ་མཁའི་མཛོད་བཞིན་དུ། །སོགས་བློ་ཀ་གཅིག་དང་། བྱང་ཆུབ་སེམས་ནི་སོགས་བློ་ཀ་གཅིག བསྔོ་སྨོན་གྱི་རྒྱས་གདབ་བོ། །འཇམ་
དཔལ་དཔའ་བོའི་ཇི་ལྟར་མཁྱེན་པ་དང་། །སོགས་གློ་ཀ་གཅིག སྤྱིར་གསུར་བསྔོ་འདི་ཉིད་རྒྱ་གཞུང་ལ་སོགས་པའི་དངོས་བསྟན་མེད་ཀྱང་། གྲྭ་ས་ཆེན་པོ་རྣམས་སུའང་ཕྱག་ལེན་ཙམ་ཡོད་སྟབས་ཀྱིས་བོད་ཁམས་ཀུན་ཏུ་
དར་ཆེ་ཞིང་དམ་པ་འགའ་ཞིག་གིས་དགྲ་བཅོམ་ལྔ་བརྒྱ་ལ་དྲོ་དྲངས་པ་དང་ཕན་ཡོན་མཉམ་པར་གསུངས་པ་སོགས་ཀྱིས་མཚོན་དགེ་པ་ཆེན་པོ་ཡོད་པ་གཞིར་བཅས། བསྔོ་སྔགས་ཁ་འབར་མ་མཆོད་སྦྱིན་སྤྱིའི་སྔགས་ཡིན་པས་ཁུངས་ཆེ་ཕན་
ཡོན་ཡང་གཟུངས་དང་གཏོར་ཆེན་རྣམས་ཀྱི་སྐབས་སུ་འབྱུང་། དེས་ན་བསྔོ་སྔགས་ཟུར་པ་འགའ་ཞིག་འདུག་པ་འབྱུང་ཁུངས་དང་ལུང་། སྐད་འགྱུར་དཔྱད་དཀའ་བར་བརྟེན་སཾ་བྷ་རས་ཆོག་པར་བྱས་ཏེ། དོན་གཉེར་དུ་མས་བསྐུལ་བའི་

༄༅།།ངོར་དང་རང་ཉིད་ཆོས་སྤྱོད་གསར་འཛུགས་ཀྱི་ཆ་ཤས་སུ་རྒྱལ་ཁམས་པ་ཝཱ་གིནྡྲ་སུ་སིདྡྷི་ས་གོ་སྟོང་ཆེན་རིན་ཆེན་སྤུངས་པའི་རི་ཁུལ་དུ་སྦྱར་བའི་ཡི་གེ་པ་ནི་ཨ་ནནྡ་མཎྜུ་གྷོ་ཥས་བགྱིས་པ་སརྦ་དིཀྵུ་བྷ་མ་
སྟུ།། །། ༈ བལ་ཡུལ་ནས་རྒྱལ་ཡོངས་ས་ཆེན་ཞེས་པ་ལས་གུ་རུས་སྤྲེལ།། །།

༄༅།།ཨོཾ་སྭ་སྟི། དྲེགས་ལྡན་ཆེ་དགུ་ཡོངས་ཀྱི་གཙུག་ཕུད་ལ། །ཞབས་ཟུང་གསེར་གྱི་ཙཀྲ་བརྟན་པ་པོ། །སྲིད་གསུམ་འགྲོ་
བའི་མགོན་གྱུར་ཆོས་ཀྱི་རྗེ། །འཕགས་པ་བློ་གྲོས་རྒྱལ་མཚན་ལ་བཏུད་ནས། །གང་དེ་ཆེན་པོ་ཧོར་གྱི་རྗེའི། །གདན་དྲངས་རྒྱལ་པོ་གོ་པེ་ལེའི། །ཏི་
ཤི་གྱུར་པ་དེའི་ཚེ་ན། །རྗེ་པས་ཧོར་གྱི་རྒྱལ་པོ་ལ། །ཧོར་ལུགས་ཀྱི་ནི་རྩིས་ཀུན་ལ། །ཇི་ཡིན་དྲི་བ་ཞིབ་མཛད་པས། །རྒྱལ་པོས་ཧོར་གྱི་མངའ་རིས་
སུ༑ །འཁོད་པའི་རྩིས་པ་ཀུན་ཁུག་ཅེས། །དྲིལ་བསྒྲགས་འོན་ཀྱང་ཧོར་ཡུལ་འདིར། །རྟ་པ་གསེར་གྱི་སྒོ་མོ་ཆེ། །དྲེའུ་ཟངས་ཀྱི་སྒོ་མོ་ཉ། །དེ་
གཉིས་མ་ཆུག་ཧོར་ལུགས་ཀྱི། །རྩིས་རིགས་རྣམ་དག་ཡིན་ཅེས་གླེང་། །དེ་སྐབས་བོད་ཡུལ་ན་དར་བའི། །ནག་རྩིས་རྣམས་དང་མ་མཐུན་ནས། །

སླར་ཡང་རྗེ་པས་ཧོར་ཀུན་ལ། །དེ་ཡི་རྒྱུ་མཚན་གསུང་བ་ན། །སྔོན་དུས་བོད་དུ་ཧོར་ཡུལ་ནས། །ནག་རྩིས་དར་རྣམས་ཧོར་དག་གིས། །བོད་ལ་
མགོ་སྐོར་བཏང་ཅེས་ཟེར། །འོན་ཀྱང་བོད་འདིར་ཁྲི་རལ་དུས། །ཧོར་དང་བོད་གཉིས་འཁྲུག་པའི་སྐབས། །གཉིས་ཀའི་ཧོར་གྱི་རྩིས་བཞིན་དུ། །
ལོ་མགོ་ནས་རྩམ་དུས་བཏབ་པས། །ཧོར་དང་རྩིས་རིགས་མ་མཐུན་ནས། །བོད་ཀྱི་ཟླ་ཞག་ཅུང་སྔ་སྟེ། །རྒྱ་ལ་བོད་དམག་སྔོན་ཐལ་གྱིས། །རྒྱ་
ཡུལ་བཀྲ་ཤིས་ཁྲི་སྐོར་བར། །བོད་ཀྱི་བདག་དབང་རྡོ་རིང་གཙུག །དེ་རྗེས་ཧོར་གྱི་མི་རྣམས་ཀྱིས། །དུས་རྩིས་འཁྲུལ་ལོ་ཞེས་སྙད་པས། །བོད་
རྣམས་རང་གི་ཧོར་ལུགས་ཀྱི། །དུས་རྩིས་དྲང་ཐིག་ཏུ་སྨྲས་པས། །ཧོར་རྣམས་རང་ནོངས་བཅོམ་བསྐྱུང་ཟེར། །དེ་ཕྱིན་བོད་ཀྱི་ནག་རྩིས་རྣམས།

༄༅།།བོད་ཡུལ་ཁ་གྲོའི་རྩིས་ཡིན་ཅེས། །མཁས་དབང་གོང་མས་བཀག་མ་མཛད། །ད་བར་ཕུག་ལུགས་སུ་གྲགས་པའི། །
ཐུན་མོང་རྩིས་སྲོལ་འདི་དག་ཡིན། །འདི་ན་སྔོན་དུ་བཤད་པ་ལྟར། །འགྲོ་མགོན་འཕགས་པས་རྒྱ་ཡུལ་དུ། །ཧོར་རྩིས་རྣམ་དག་དང་བསྟུན་ཏེ། །ད་
ལྟ་བཀའ་འབུམ་ནང་ལྟར་ལ། །དཔལ་ལྡན་ས་སྐྱའི་བཀའ་མཛོད་ལས། །བྱུང་བའི་རྒྱ་རྩིས་གསར་མར་གྲགས། །དེ་ན་དེ་ཡི་རྩིས་རིག་ལས། །
ལམ་ཚེས་ཉི་མ་བཅུ་བདུན་གྱི། །རིའུ་མིག་བཀོད་པ་འདི་ལྟར་རོ།། ༄༅། །༼དེ་ཡང་རང་ལུགས་ས་སྐྱ་པ་རྣམས་ནས་གོང་མའི་བཞེད་སྲོལ་
གསང་སྔགས་རྒྱུད་སྡེ་འཛིན་པ་རྣམས་ཀྱི་ལོ་གསར་རྒྱུད་མཁའ་འགྲོ་རྒྱ་མཚོའི་དགོངས་པ་བཞིན་རྒྱལ་ཟླ་བའི་ཚེས་གཅིག་ནས་མཛད་རྒྱུ་ལྟར།༽༼ཟླ

བ༡༢ ༣    ༦   ༩ རྣམས་ཀྱི་ཚེས་ལེགས་ཉེས།༽༼ཚེས་༡ ༩ ༡༧ ༢༥༽༼ཚེས་གྲངས་བཞིའི་སྐབས་ཅུའུ་ཚེའོ་ཞེས་བྱ་དམར་ཏེ། དེའི་
ཉི་མ་ཡིན། ལམ་དུ་འཇུག་ན་ནོར་མི་རྙེད་པས་སྟོར། དཔོན་མཇལ་བ་ངན། བདེན་པ་མི་ཐོབ་པས་ངན།༽༼༢ ༡༠ ༡༨ ༢༦༽༼ཚེས་གྲངས་
འདི་བཞིའི་སྐབས་གཏའ་རུ་ཞེའོ་ཞེས་སྟག་དཀར་མགོ་སྟེ། དེའི་ཉི་མ་ཡིན། ལམ་དུ་འཇུག་ན་ཐག་རིང་འགྲོ་བ་བཟང་། ནོར་ངེས་པར་རྙེད། ལམ་
བདེ༑ བཀྲ་ཤིས།༽༼༣ ༡༡ ༡༩ ༢༧༽༼ཚེས་གྲངས་འདི་བཞིའི་སྐབས། བད་རྒྱུ་ལས་སྟག་དཀར་རྩི་བ་སྟེ། དེའི་ཉི་མ་ཡིན། ལམ་དུ་
འཇུག་ན་ནོར་འཚོལ། ཡིད་བཞིན་འགྲུབ། ཕྱོགས་བཞི་གར་འགྲོ་ཡང་ལེགས། ཡ་རབ་དང་ཕྲད་པས་ལེགས།༽༼༤ ༡༢ ༢༠ ༢༨༽༼ཚེས་

༄༅།།གྲངས་འདི་བཞིའི་སྐབས། བད་རྒྱུ་ཞེས་སྟག་དཀར་རྐང་སྟེ། དེའི་ཉི་མ་ཡིན་ལ། འགྲུལ་སྤྱི་དང་། ཐག་རིང་འགྲོ་མི་
རུང་༑ དོན་མི་འགྲུབ། ནོར་མི་རྙེད། ཉི་མ་ངན་ནོ། །༽༼༥ ༡༣ ༢༡ ༢༩༽༼ཚེས་གྲངས་འདི་བཞིའི་སྐབས། ཞྭན་སྤུ་ཞེས་རུས་སྦལ་རྒྱ་
བོ་སྟེ། དེའི་ཉི་མ་ཡིན་ལ། ལམ་དུ་འཇུག་ན་ཁ་མཆུ་དང་ཐུག བྱ་བ་བརྒྱ་ལ་ངན་པས་འཛོམས།༽༼༦ ༡༤ ༢༢ ༣་༽༼ཚེས་གྲངས་འདི་
བཞིའི་སྐབས། ཚེན་ལུང་ཐའོ་ཞེས་འབྲུག་སྔོན་འགོ་སྟེ། དེའི་ཉི་མ་ཡིན། ལམ་དུ་འཇུག་པ་སོགས་ལ་ཁྱད་པར་བྱ་སྐད་སྒྲགས་དུས་སམ། ཡོས་ཀྱི་
དུས་ལ་སྒོ་ཐོན་པ་བཟང་། ནོར་རྙེད་པ་ཆེ། བྱ་བ་བརྒྱ་ལ་བཀྲ་ཤིས་དགེ་ལེགས་གྱུར།༽༼༧ ༡༥ ༢༣༽༼ཚེས་གྲངས་འདི་གསུམ་སྐབས། ཚེ་

ལུང་ལས་ཞེས་འབྲུག་སྔོན་རྩིས་ཏེ། དེའི་ཉི་མ་ཡིན་ལ། ལམ་དུ་འཇུག་ན་ནོར་རྙེད། བསམ་པ་འགྲུབ། དོན་སྤྱིར་རེ་བ་གང་། ཕྱོགས་གར་འགྲོ་
བཀྲ་ཤིས།༽༼༨ ༡༦ ༢༤༽ ༼ཚེས་གྲངས་འདི་གསུམ་སྐབས། ཚེ་ལུང་རྒྱུ་ཞེས་འབྲུག་སྔོན་རྐང་སྟེ། དེའི་ཉི་མ་ཡིན། ལམ་དུ་འཇུག་ན་
ནོར་མི་རྙེད། ཁ་མཆུ་ཕམ། དོན་སྤྱིར་མི་ལེགས་པས་ངན་ནོ། །༽༼ཟླ་བ་༡ ༤  ༧   ༡༠ རྣམས་ཀྱི་ལམ་ཚེས་ལེགས་
ཉེས༑༽༼༡ ༧ ༡༣ ༡༩ ༢༥༽༼ཚེས་གྲངས་འདི་ལྔའི་སྐབས། ཐན་ཕན་ཞེས་ཕ་ཁྱིམ་སྟེ། དེའི་ཉི་མ་ཡིན་ལ། ལམ་དུ་འཇུག་ན་ལྷ་འདྲེའི་
གནས་སུ་མི་འདུག་ནོར་འཚོལ་རྙེད། མི་བཟང་འཕྲད་པས་བཀྲ་ཤིས།༽༼༢ ༨ ༡༤ ༢༠ ༢༦༽༼ཚོས་གྲངས་འདི་ལྔའི་སྐབས། སྐྱིན་ཕེའུ་

༄༅།།ཞེས་གསེར་མཛོད་དེ། དེའི་ཉི་མ་ཡིན། ལམ་དུ་འཇུག་ན་ཕྱུགས་དང་། ཤིང་རྟ་འགོ་མི་ཐོན། ནོར་མི་རྙེད། རྐུན་
ཇག་དང་འཕྲད་བོར་སྟོར་ཆེ་ཤིན་ཏུ་ངན་ནོ། །༽༼༣ ༩ ༡༥ ༢༡ ༢༧༽༼ཚེས་གྲངས་འདི་ལྔའི་སྐབས། སྐྱིན་ཐང་ཞེས་གསེར་ཁང་
སྟེ༑ དེའི་ཉི་མ་ཡིན་ལ། ལམ་དུ་འཇུག་ན་མི་བཟང་དང་འཕྲད། ནོར་འཚོལ་རྙེད་པ་ཆེ། ཁ་མཆུ་རྒྱལ། ཤིན་ཏུ་བཀྲ་
ཤིས།༽༼༤  ༡༠ ༡༦ ༢༢ ༢༨༽ ཚེས་གྲངས་འདི་ལྔའི་སྐབས། ཤུལ་ཡན་ཞེས་ཉིན་ཇག་སྟེ། དེའི་ཉི་མ་ཡིན་ལ། ལམ་དུ་འཇུག་ན་ལམ་
བདེ༑ མི་བཟང་དང་འཕྲད། གྲོགས་འཚོལ་ན་གྲོགས་མང་པོ་རྙེད། ཁ་མཆུ་རྒྱལ།༽༼༥ ༡༡ ༡༧ ༢༣ ༢༩༽༼ཚེས་གྲངས་འདི་ལྔའི་

སྐབས༑ ཛི་རོའཞེས་ཇག་རྐུན་ཏེ། དེའི་ཉི་མ་ཡིན་ལ། ལམ་དུ་འཇུག་ན་བྱ་བ་བརྒྱ་ཉེས། ལྕགས་སྒྲོག་ཏུ་ཚུད། མི་ཤི། ནོར་འཐོར་བས་ཁྱིམ་དུ་
ལོག་པ་ལེགས།༽༼༦ ༡༢ ༡༨ ༢༤ ༣་༽༼ཚེས་གྲངས་འདི་ལྔའི་སྐབས། མདོ་རྩའི་རིན་ཆེན་མཛོད་དེ། དེའི་ཉི་མ་ཡིན་ལ། ལམ་དུ་
འཇུག་ན་མི་ཆེན་མཇལ་བས་བཟང་། ནོར་འཚོལ་བསམ་བཞིན་འགྲུབ། བྱ་བ་བརྒྱ་ཕྲག་ཡིད་བཞིན་འགྲུབ་གོས་བཟང་གྱོན་ནས་ཚུར་ཤིས་པས་ལྡོག་
གོ ༽༼ཟླ་བ་༢ ༥ ༨ ༡༡ རྣམས་ཀྱི་ལམ་ཚེས་ལེགས་ཉེས།༽༼༡ ༩ ༡༧ ༢༥༽༼ཚེས་གྲངས་འདི་བཞིའི་སྐབས། ཀུན་ཏའོ་ཞེས་
ལྷ་བུན་ཏེ། དེའི་ཉི་མ་ཡིན་ལ། ལམ་དུ་འཇུག་ན་ནོར་མི་རྙེད། བོར་སྟོར་ཆེ། ཁ་མཆུ་བདེན་མི་ཐོབ་ངན་ནོ། །༽༼༢ ༡༠ ༡༨ ༢༽༼ཚེས་

༄༅།།གྲངས་འདི་བཞིའི་སྐབས། ཐྱན་ཚན་ཞེས་ལྷ་སྒོ་སྟེ། དེའི་ཉི་མ་ཡིན་ལ། ལམ་དུ་འཇུག་ན་སྤྱི་དོན་ཐམས་ཅད་
འགྲུབ༑ ཅི་འདོད་འབྱུང་། ལམ་བདེ། བཀྲ་ཤིས།༽༼༣  ༡༡ ༡༩  ༢༧༽༼ཚེས་གྲངས་འདིའི་བཞིའི་སྐབས།ཐྱན་ཐང་ཞེས་ལྷ་ཁྱིམ་
སྟེ༑ དེའི་ཉི་མ་ཡིན་ལ། ལམ་དུ་འཇུག་ན་འདོད་པ་ལྷུན་གྱི་འགྲུབ། མི་མཆོག་གི་འགོ་འདྲེན། ལྷ་ཚོང་ལེགས། བྱ་བ་ཐམས་ཅད་ཡིད་བཞིན་
འགྲུབ་བོ། །༽༼༤ ༡༢ ༢༠ ༢༨༽༼ཚེས་གྲངས་འདི་བཞིའི་སྐབས། ཐྱན་ཆེའི་ཞེས་པའི་ལྷ་ནོར་ཏེ། དེའི་ཉི་མ་ཡིན་ལ། ལམ་དུ་འཇུག་
ན༑ ནོར་འཚོལ་བཟང་། ནོར་འཕེལ། མི་བཟང་དང་འཕྲད། བྱ་བ་ཀུན་ལ་བཟང་བ་ལེགས།༽༼༥ ༡༣ ༢༡ ༢༩༽༼ཚེས་གྲངས་འདི་

བཞིའི་སྐབས། ཐྱན་ཛ་ཞེས་ལྷ་ཇག་སྟེ། དེའི་ཉི་མ་ཡིན་ལ། ལམ་དུ་འཇུག་ན་ནོར་མི་རྙེད། བོར་སྟོར་ཆེ། ཁ་མཆུ་བདེན་མི་ཐོབ། ངན་ནོ།
༽༼༦ ༡༤ ༢༢ ༣་༽༼ཚེས་གྲངས་འདི་བཞིའི་སྐབས། ཐྱན་ཡན་ཞེས་ལྷ་ཕོ་སྟེ། དེའི་ཉི་མ་ཡིན་ལ། ལམ་དུ་འཇུག་ན་ནོར་རྙེད། ཆུང་
མ་རྙེད། བྱ་བ་བརྒྱ་ཕྲག་བཟང་། ལེགས་སོ། ༡༥ ༢༣༽༼ཚེས་གྲངས་འདི་གསུམ་སྐབས། ཐྱན་ཧེའུ་ཞེས་ལྷ་བདུད་དེ། དེའི་ཉི་
མ་ཡིན་ལ། ལམ་དུ་འཇུག་ན་ལེགས་པ་ཉུང་། ངན་པ་མང་། མི་ཁ་ཕོགས། དམར་ངོ་ཡོང་།༽༼༨ ༡༦ ༢༤༽༼ཚེས་གྲངས་འདི་གསུམ་
སྐབས། ཐྱན་ཚང་ཞེས་ལྷ་མཛོད་སྟེ། དེའི་ཉི་མ་ཡིན་ལ། ལམ་དུ་འཇུག་ན་མི་ཆེན་དང་མཇལ་ནས་དགའ་བ་ཐོབ། ནོར་རྫས་འབྲུ་མཛོད་

༄༅།།གང་། དོན་སྤྱིར་བཀྲ་ཤིས།༽༼༈ །དེ་ལྟར་ལམ་ཚེས་ཉི་མ་བཅུ་བདུན་གྱི་རིམ་པ་རྒྱའི་ཡིག་ཚང་དང་མཐུན་པར་འགྲོ་
མགོན་འཕགས་པ་རིན་པོ་ཆེའི། ནག་རྩིས་གསར་མའི་ཡན་ལག་ལམ་ཚེས་འདི། །སྐར་རྩིས་གཟའ་སྐར་སོགས་དང་མཐུན་ན་རབ། །དེ་མིན་དཀར་
རྩིས་ཀྱི་ནི་འཛེམ་དགོས་རིགས། །ངན་ཤོས་ཐ་མ་དང་ལས་མ་འགྲིགས་ཕྱིན། །འབྲིང་པོ་ཙམ་ཡང་འགྲིགས་ཚེ་ན་ཡང་རུང་། །འདི་ནང་ལམ་ཚེས་
ཡག་པ་གང་བྱུང་རང་། །གཙོ་བོར་སྟོན་པས་འཕྲོད་ལམ་མི་འབྱུང་བ། །ཉམས་སུ་མྱོང་གྲུབ་ཡིན་ནོ་དགེ་ལེགས་འཕེལ། །བཀྲ་ཤིས་ཞལ་
གྲོ།། །།བལ་ཡུལ་ནས་གུ་རུས་སྤྲེལ།། །།

༄༅། །རཱ་ག་ཨ་སྱས་བསྒྲིགས་པའི་མ་མོའི་འཁྲུགས་སྐོང་རྒྱུན་ཁྱེར་བཞུགས་སོ།།

༄༅།།བྷྱོཿ ལྔ་བརྒྱ་དུས་ཀྱི་ཐ་མ་ལ། །གསང་སྔགས་བོན་དུ་གྱེར་བའི་ཚེ། །ཕས་ཟེར་བུ་ཡིས་མི་ཉན་དུས།
དུས་ངན་ཉེ་བ་འཐབ་པ་དང་། །གོས་ངན་རེ་ཐུལ་གྱོན་པ་དང༌། །ཟས་ངན་ལྕི་བ་ཟ་བ་དང་། །སྡེ་འཁྲུག་ནང་དམེ་བྱེད་པའི་
དུས༑ །མ་མོ་ནག་མོ་ཐུགས་ཁྲོས་ནས། །བུད་མེད་སྣ་ཚོགས་སྟོང་ཁམས་གང་། །མི་ནད་ཕྱུགས་ནད་སྣ་ཚོགས་གཏོང་།

༄༅།།མཁའ་ལ་ནད་སྤྲིན་སྔོ་དམར་འཁྲིགས། །དུས་ཀྱི་འཁྲུགས་པ་སློང་བྱེད་མ། །མཚོན་གྱི་བསྐལ་པས་འཇིགས་
བྱེད་མ། །གློ་བུར་མི་ལ་ལྷོག་རྒོད་འབེབས། །ཐོགས་སེར་འབེབས་པའི་སྙིང་མོ་ཆེ། །ས་བདག་ཀླུ་གཉན་ཁྱོད་ཀྱི་འབང་། །ལྷ་
སྲིན་སྡེ་བརྒྱད་ཁྱོད་ཀྱི་འཁོར། །ཁྱོད་ཀྱི་མི་འདུལ་གང་ཡང་མེད། །ནད་ཀྱང་མ་མོ་ཁྱོད་ཀྱི་ནད། །རིམས་ཀྱང་མ་མོ་ཁྱོད་ཀྱི་

རིམས༑ །ཁྲག་ཀྱང་མ་མོ་ཁྱོད་ཀྱི་ཁྲག །སྤྲིན་དུད་ནད་ཀྱི་ཁ་ལོ་སྒྱུར། །བསྐང་ངོ་ཁྱོད་ཀྱི་ཐུགས་དམ་བསྐང་། །དམ་རྫས་བདུད་རྩིའི་གཏོར་མ་དང་། །རྟེན་རྫས་སྒྲུབ་རྫས་
སྐོང་རྫས་ཀྱིས། །འཁྲུགས་པའི་མ་མོའི་ཐུགས་དམ་བསྐང་། །ཐུགས་དམ་བསྐང་ངོ་ས་མ་ཡ། །ཐུགས་དམ་བསྐང་བའི་བྱིན་རླབས་ཀྱིས། །རྣལ་འབྱོར་བདག་ཅག་འཁོར་
བཅས་ཀྱི། །ནད་ཁ་ཆོད་ལ་རིམས་ཁ་སྒྱུར། །ཁྲམ་ཁམ་ཕྱིས་ལ་ཤྭ་རྡེལ་སྤོས། །ནད་གདོན་བར་ཆད་བསྒྱུར་དུ་གསོལ། །མོ་ངན་མཚན་རྩུབ་བསྒྱུར་དུ་གསོལ། །ཕོ་བདུད་
དལ་ཁ་གཡས་སུ་བསྒྱུར། །མོ་བདུད་དོལ་ཁ་གཡོན་དུ་སྒྱུར། །སྤྱི་བདུད་དལ་ཁ་མཁའ་ལ་སྒྱུར། །ཟློག་སྒྱུར་ཆེན་མོའི་དུས་ལ་བབ། །དུས་ལ་བབ་བོ་ས་མ་ཡ། །བཅོལ་
བའི་འཕྲིན་ལས་འགྲུབ་པར་མཛོད། །ཐོགས་མེད་དུས་ནས་མ་རིག་དབང་གྱུར་པས། །མི་ཤེས་སྒྲིབ་པའི་ལེ་ལོའི་དབང་གིས་ནི། །ཐམས་ཅད་མཁྱེན་པའི་ལམ་ལས་འགལ་

༄༅།།བ་རྣམས། །སྤྲུལ་པ་མཁའ་འགྲོའི་ཚོགས་ལ་བཟོད་པར་གསོལ། །ཨོཾ་ས་མ་ཡ། ཨཱཿ ས་མ་ཡ། ཧཱུྃ་ས་མ་ཡ། ཏྲག་རཀྵ། ཁ་མུནྡྷ་ཨེ་ཀ་ཛ་ཊི་སྙིང་
ཁ་རཀྨོ་བྷྱོ་ཛཿ ཨོཾ་བཛྲ་ས་ཏྭ་ས་མ་ཡ། སོགས་མན་ངག་གི་ཡིག་བརྒྱ་དང་། ལག་གཡས་མཛུབ་མོ་སྲིན་ལག་གཉིས་མཐིལ་དུ་བཀུག་མཐེ་བོང་གུང་མོ་མཐེའུ་ཆུང་གསུམ་བསྒྲེང་ར་རི་ཤུལ་གྱི་ཆོས། ཧཱུྃ་ཕཊ་མཧཱ་
དེ་ཝི་ཀ་ལི་དུཥྚཾ་ཏ་ན་ད་ཧ་རུ་ལུ་བྷནྡྷ་པ་ཙ་ར་ཎ་ཧཱུྃ་ཕཊ། ཅེས་པས་མ་མཚན་ངན་བཟློག་ལག་གཉིས་སོར་མོ་བཅུ་རྩེ་མོ་ཅུང་ཙམ་བསྡུས་ནས་འབོད་པ་ཟུམ་པོ་བདུད་རྩི་བུམ་པའི་ཕྱག་རྒྱ་བཅས་ལ། ཨོཾ་བཛྲ་དྷ་ཀི་ནི
དེ་ཝི་མཧཱ་ཀ་ལི་རི་མ་ཏི་ཀཱ་ཀཱ་ཡ་ཝཀ་ཙིཏྟ་སརྦ་སིདྡྷི་ས་མ་ཡ་ཕཔ་ཕ་ལ་ཨ་བེ་ཤ་ཡ་ཨཱཿ ཞེས་ཨ་ལས། དགེའོ།། །། ༈ བལ་ཡུལ་ནས་རྒྱལ་ཡོངས་ས་ཆེན་ཞེས་པ་ལས་གུ་རུས་སྤྲེལ།། །།

༄༅། །འབྲས་རྩིས་རབ་གསལ་ནོར་བུའི་མེ་ལོང་གི་ཉེར་མཁོ་གཏོར་འབུམ་ཕན་བདེ་མྱུར་གཏེར་ཅེས་བྱ་
བ་བཞུགས་སོ།།

༄༅།།ན་མོ་མཉྩཱ་ནཱ་ཐ་ཡ། མཚན་མཆོག་བ་སྤུའི་ཟེགས་མ་ནི། །གང་གི་རྣ་བར་ལྷུང་ཙམ་གྱིས། །ཉེས་སེལ་ལེགས་པའི་དཔལ་བསྟེར་བ། །བླ་མ་
ཡིད་བཞིན་འཁོར་ལོས་སྐྱོངས། །ཡེ་ཤེས་ཁྲོས་པ་སྒྱུ་མའི་གར། །བར་གཅོད་བགེགས་ཀྱི་ཚོགས་བཅོམ་པ། །གསང་བདག་མགོན་ལ་ཕྱག་འཚལ་ནས། །གཏོ་ཐབས་འགའ་
ཞིག་བསྡུས་ནས་བརྗོད། །འདི་ལ་འདིར་འཇིག་རྟེན་གྱི་ཁམས་ཐམས་ཅད་ན་རྒྱུ་ཞིང་། ལས་དང་བྱ་བ་སྤྱི་དང་ཁྱད་པར་རྔམ་ཆེན་གྱི་རིགས་ལ་ཀོ་ལོང་སྡོམ་པའི་ས་བདག་ལྷ་ཀླུ་

༄༅།།དྲེགས་པའི་ཚོགས་ཀུན། གཙུག་ལག་རྩིས་གཞུང་ལྟར་བཅོས་ཀ་ཚུལ་བཞིན་དུ་བགྱིས་ན་སྦྱིན་བདག་ལ་བར་ཆད་མེད་ཅིང་། དགེ་ཞིང་བཀྲ་ཤིས་པར་བྱ་
བའི་རིམ་པ་ལ། ཐོག་མར་སྐྱབས་སེམས་ཚད་མེད་བཞི་བསྒོམ་པའི་རྗེས་སུ། རང་ཉིད་དཔལ་ཕྱག་ན་རྡོ་རྗེ་འབྱུང་པོ་འདུལ་བྱེད་དུ་གསལ། ཧཱུྃ་བཛྲ་
ཕཊ༑ ཅེས་ཅི་རིགས་བཟླས། སྤྲོ་ན་ཕྱག་རྡོར་སྒྲུབ་ཐབས་དཀོན་མཆོག་ལྷུན་གྲུབ་ཡིག་ཆ་དང་། གུར་ཞལ་ལ་སོགས་ལ་ཡང་གཏོར་ཆོག་ནང་ལྟར་འབུལ། དེ་ནས་མདོས་

ཡས་བྱིན་གྱིས་བརླབ་པ་ནི། ཆོས་ཉིད་རྣམ་པར་དག་པའི་སྔགས་རྒྱས་སྦྱོར་བ་ནི། ཐལ་མོ་ཁོང་སྟོང་དུ་སྦྱར་བ་སྙིང་གར་བཞག་ལ། ཨོཾ་སྭ་བྷཱ་ཝ་བི་ཤུདྡྷཿ སརྦ་དྷརྨཱཿ སྭ་བྷཱ་ཝ་བི་ཤུདྡྷོ྅ཧཾ། ལན་གསུམ་
དང༌། མཆོད་གཏོར་རྣམས་རང་བཞིན་གྱིས་དག་པའི་སྟོང་པ་ཉིད་དུ་གྱུར། ནམ་མཁའ་མཛོད་ཀྱི་སྔགས་རྒྱས་སྤེལ་བ་ནི། ཐལ་མོ་ཁོང་སྟོང་དུ་སྦྱར་བའི་སོར་མོ་དབུས་མ་གསུམ་གྱི་ཚིགས་བར་པ་
དཔྲལ་བར་བཞག་ལ། ན་མ་སརྦ་ཏ་ཐཱ་ག་ཏེ་བྷྱོཿ བི་ཤྭ་མུ་ཁེ་བྷྱཿ སརྦ་ཐཱ་ཁཾ་ཨུངྒ་ཏེ་སྤ་ར་ཎ་ཨི་མཾ་ག་ག་ན་ཁཾ་སྭཱ་ཧཱ། ལན་གསུམ། མཆོད་གཏོར་རྣམས་མགྲོན་རང་རང་སོ་སོ་ལ་གང་
མཁོ་བའི་ཡོ་བྱད་ཟད་མི་ཤེས་པའི་ནམ་མཁའི་མཛོད་དུ་གྱུར། བདུད་རྩི་འཁྱིལ་བའི་སྔགས་རྒྱས་བསྒྱུར་བ་ནི། ཐལ་མོ་ཁ་གྱེན་དུ་ཕྱེ་སྟེ་མཐེབ་བོང་བསྣོལ་ལ། ཨོཾ་བཛྲ་ཨ་མྲྀ་ཏ་ཀུཎྜ་ལི་ཧ་ན་ཧ་ན་ཧཱུྃ་
ཕཊ༑ ལན་གསུམ། མཆོད་གཏོར་རྣམས་ངོ་བོ་ཡེ་ཤེས་ཀྱི་ཟག་པ་མེད་པའི་བདེ་བ་ཁྱད་པར་ཅན་བསྐྱེད་པར་གྱུར། རྒྱ་ཆེན་ཤུགས་ལྡན་འོད་ཀྱི་སྔགས་རྒྱས་སྤྱོད་པ་དབང་བ་ནི། གཡས་ཁུ་ཚུར་

༄༅། །བཅངས་པའི་མཛུབ་མོ་བསྒྲེངས། གཡོན་རྡོ་རྗེ་ཁུ་ཚུར་སྙིང་གར་བཞག་ལ། ན་མཿ སརྦ་ཏ་ཐཱ་ག་ཏ་ཨ་ཝ་ལོ་ཀེ་ཏེ་ཨོཾ་སམྦྷ་ར་སམྦྷ་ར་ཧཱུྃ། ལན་གསུམ། མཆོད་གཏོར་རྣམས་
རྣམ་པ་མཆོད་སྦྱིན་གྱི་འདོད་ཡོན་ཆར་བཞིན་དུ་འབེབས་པར་གྱུར། ཡེ་ཤེས་སྐར་མདའི་ཕྱག་རྒྱ་ཐོབ་པར་བྱ་བ་ནི། གཡོན་ཁུ་ཚུར་བཅངས་པའི་སྙིང་གར་བཞག གཡས་མཐེ་བོང་ལག་མཐིལ་དུ་བཞག་པའི་མཆོག་
སྦྱིན་གྱི་ཕྱག་རྒྱ་བྱས་ལ། ཨོཾ་ཛྙཱ་ན་ཨ་ཝ་ལོ་ཀེ་ཏེ། ན་མཿ ས་མནྟ་སྤ་ར་ཎ་རསྨི་སཾ་བྷ་ཝ་ས་མ་ཡ་མཧཱ་མ་ཎི་དུ་རུ་དུ་རུ་ཧྲྀ་ད་ཡ་ཛ་ལ་ནི་ཧཱུྃ། གསུམ། མཆོད་གཏོར་རྣམས་གང་ལ་
བསྔོས་པ་བཞིན་དུ་ཐོབ་པར་གྱུར། དབང་བསྒྱུར་འཁོར་ལོའི་སྔགས་རྒྱས་དབང་དུ་བྱ་བ་ནི། སོར་མོ་ནང་དུ་བསྣོལ་བའི་རྡོ་རྗེ་བསྡམས་པ་ལས་མཐེ་བོང་གཉིས་གཤིབས་ཏེ་བསྒྲེངས་ལ། ན་མསྶ་མནྟ་བུདྡྷཱ་ནཾ་གྲ་ཧེ་ཤཱ་
རི་པྲ་བྷཉྫ་ཏི་མཧཱ་ས་མ་ཡ་སྭཱ་ཧཱ། གསུམ། མཆོད་གཏོར་རྣམས་གང་གིས་བཞེས་པའི་མགྲོན་ཐམས་ཅད་བདག་གི་དབང་དུ་འདུས་ནས་ཅི་བསྒོ་བའི་ལས་བསྒྲུབ་པར་

གྱུར། ཅེས་དང་། ན་མོ། བདག་གི་བསམ་པའི་སྟོབས་དང་ནི། །སོགས། ཐོགས་པ་མེད་པར་འབྱུང་གྱུར་ཅིག །དེ་ནས་མདོས་མགྲོན་འགུགས་པ་ལ། དང་པོ་བདེན་པའི་ཚིག་གིས་འགུགས་
ནི། ན་མོ། སངས་རྒྱས་རྐང་གཉིས་གཙོ་སྟེ་བདེན་པའི་མཆོག །ཆོས་ཉིད་ཆགས་དང་བྲལ་ཏེ་བདེན་པའི་མཆོག །དགེ་འདུན་འདུས་པའི་གཙོ་སྟེ །བདེན་པའི་མཆོག་ནི་
དཀོན་མཆོག་གསུམ་གྱི་བཀའ། །བདེན་པའི་བཀའ་ལ་མི་ཉན་གང་ཡང་མེད། །འབྱུང་བ་ལྔ་ལ་མི་བསྟེན་གང་ཡང་མེད། །འཚོ་བའི་ཟས་ལ༴ །འཆི་བའི་སྲོག་ལ་མི་
འཛེམ།སྨྲས་པའི་ཚིག་ལ །ཟབ་མོའི་དོན་ལ་མི་སེམས །མཐོ་བ་སྲིད་པའི་རྩེ་མོ་མན་ཆད་ནས། །དམའ་ན་རག་དམྱལ་བ་ཡན་ཆད་དུ། །བདག་དང་རྒྱུ་སྦྱོར་ཡོན་གྱི་
བདག་པོ་ཡི། །མི་ཕྱུགས་འབྱོར་པ་སྟོབས་དཔལ་བཅས་པ་ལ། །སྔོན་གྱི་ལན་ཆགས་དབང་གིས་འབྲེལ་བ་དང་། །འཕྲལ་གྱི་རྐྱེན་བགེགས་བྱེད་པའི་འབྱུང་པོའི་ཚོགས།

༄༅།།ཐམས་ཅད་མ་ལུས་བདག་གི་བཀའ་ལ་ཉོན། །སྐད་ཅིག་ཡུད་ལ་གནས་འདིར་གཤེགས་སུ་གསོལ། །ཧཱུྃ། ཞེ་སྡང་གདུག་པའི་སེམས་རྣམས་ཞི་བར་
གྱིས། །སྙིང་རྗེ་བྱམས་པའི་སེམས་སུ་ད་བྱོན་ལ། །དགའ་མགུ་རངས་པའི་སེམས་ཀྱི་གཏོར་མ་ལོངས། །ཞི་བ་བྱང་ཆུབ་སེམས་དང་ལྡན་པར་མཛོད། །ཅེས་དང་། གཉིས་པ་ལྷ་
སྔགས་ཀྱི་སྟོབས་ཀྱིས་འགུགས་པ་ནི། རང་ཉིད་ཡི་དམ་གྱི་ཐུགསཀའི་ཧཱུྃ་གི་འོད་ལས་འདོད་རྒྱལ་དམར་པོ་ལྕགས་ཀྱུ་དང་ཞགས་པ་ཐོགས་པ་འཕྲོས་པས་ལྷ་འདྲེ་མདོས་བདག་གང་ལ་
བྱ་བ་ཐམས་ཅད་མདོས་ཀྱི་མགྲོན་དུ་རང་དབང་མེད་པར་བཀུག་པར་བསམ། ཧཱུྃ། འཇིགས་པའི་ཧཱུྃ་སྒྲ་ངེས་བསྒྲོགས་སོགས། ཕྱག་འཚལ་ལོ། །ཧཱུྃ། །དུས་གསུམ་སངས་
རྒྱས་ཐམས་ཅད་ཀྱི། །ཐུགས་ལས་སྤྲུལ་པའི་ཁྲོ་བོ་ནི། །ཐམས་ཅད་འགུགས་མཛད་ཁྲོ་བོ་རྒྱལ། །ཊཱཀའི་ཞེས་བྱ་བྱུང་ནས་ནི། །བགེགས་རྣམས་འགུགས་པའི་ལས་མཛད་

དེ༑ །ནམ་མཁའ་སྟོང་པ་འགུགས་བྱེད་ན། །གཟུགས་སུ་སྣང་བ་སྨོས་ཅི་དགོས། །བེམ་པོ་རོ་ཡང་འགུགས་བྱེད་ན། །རྣམ་ཤེས་ལྡན་པ་སྨོས །ཁུག་ཅིག་དྲོངས་ཤིག་ཁྲོ་
བོའི་རྒྱལ། །བགེགས་རྣམས་ཐམས་ཅད་མྱུར་ཁུག་ཅིག །ཨོཾ་བཛྲ་ཊཀི་ར་ཛ་ཧཱུྃ་ཛཿ ཞེས་བཀུག་ལ། སོ་སོ་རང་རང་ལ་མཚམས་པའི། །བདེ་ཞིང་ཡང་བའི་གནས་སུ་ནི། །
ཇི་སྲིད་མཆོད་སྦྱིན་བགྱིས་ཀྱི་བར། །དེ་སྲིད་དུ་ནི་གནས་པར་མཛོད། །ཅེས་སྤྱིར་བརྗོད་དོ།། ༈ ༡༽།ད་ནི་ཐོག་མར་མ་བདུད་མདོས་ལ། ཤོས་བུ་མདའ་དར་ནག་པོ་སྐྱུངས་ཀ་སོགས་གཟུགས་
ཚོགས་བཤམས་ནས་འདི་སྐད་དོ། །ཧཱུྃ། ཐམས་ཅད་གསོད་པ་ཞེ་སྡང་བདུད་ཀྱི་བུ། །བདུད་ཀྱི་མེས་ཆེན་ར་ཛ་རྒྱལ་པོ་དང་། །ཡ་བདུད་བཅུ་གསུམ་མ་བདུད་ཆེན་པོ་སོགས། །
བདུད་སྡེ་སིལ་མ་སྟོང་ལ་སོགས་པ་ཡི། །ཞེ་སྡང་བདུད་ཀྱི་སྡེ་ཚོགས་རྣམས། །དེ་རིང་སྤྱན་འདྲེན་གནས་འདིར་བྱོན། །མཐུན་རྫས་འདི་བཞེས་རྒྱུ་སྦྱོར་གྱི། །བར་ཆད་བདུད་

༄༅།།ཀྱི་གནོད་པ་བསྒྱུར། །ལོ་བདུད་ཕྱོགས་སུ་ཕུལ། ༈ ༢༽བཙན་མདོས་ནི། མཁར་ཐབ་སྟེང་དུ་དམར་གཏོར་དགུ་དང་། དར་དམར་ཤ་ཁྲག འབྲུ་སྣ་བཞག་ལ། ཀྱེ ལྗོན་ཤིང་བྲག་རི་
པད་མོའི་ཚལ། །ཁམས་གསུམ་སྐྱེ་འགྲོ་སྲོག་གི་བདག །འབར་བ་སྤྱན་དགུ་ལྷ་འདྲེའི་ཚོགས། །ཀླུ་བདུད་དགེ་བསྙེན་བཙན་དམར་འབུམ། །འཁོར་ཚོགས་ཕོ་ཉ་བཅས་
རྣམས་ལ། །མཁར་ཐབ་བཤོས་བུ་ཤ་ཁྲག་འབུལ། །རིམས་ནད་སྨྱོ་འབོག་མ་བཏང་ཅིག །མི་ནོར་བཙན་གྱིས་གནོད་པ་བཟློག །ཅེས་རི་མཐོ་བྲག་དམར་རྩེ་ལ་བསྐྱལ་
ལོ། ༈ ༣༽།རྒྱལ་མདོས་ནི། མཁར་ཐབ་སྟེང་དུ་དམར་གཏོར་ལྔ། དེ་ལ་དར་ཟབ་འབྲུ་སྣ་གསེར་སྐྱེམས་བཤམས། ཧཱུྃ། སྔོན་ཚེ་རྒྱལ་བ་རིགས་ལྔ་པད་འབྱུང་གི། །ཐ་ཚིག་བསྲུང་བ་ཆོས་སྐྱོང་རྒྱལ་
པོ་ཆེ། །སྐུ་ལྔ་འཁོར་ཚོགས་སྤྲུལ་པ་ཡང་སྤྲུལ་བཅས། །གཏོར་མ་འདི་བཞེས་ཕྲིན་ལས་ཐོགས་མེད་སྒྲུབས། །གནོད་འཚེ་འཁུ་ལྡོག་ཡམ་ནད་སྨྱོ་འབོག་བཟློག །མཆོད་

རྟེན་དཀོར་ཁང་བསམ་ཡས་ཚོགས་འདུའི་གླིང་། །རང་རང་གར་བཞུགས་གནས་སུ་གཤེགས་པར་ཞུ། །ལྕགས་སྡིག་མགོ་དགུའི་རྒྱལ་འགོང་བརླག་པར་མཛོད། །ཅེས་ཁང་
པ་པད་མཁར་རྒྱ་ལམ་ཕྱོགས་སུ་ཕུལ། ༈ ༤༽།ཐེ་རང་མདོས་ལ། བཤོས་བུ། རྟ་ཐོད་སོགས་ཐོད་སྣ་ཚོགས་ཡོས་ཁྲ་ར་གཟུགས་སོགས་གཤམ་ལ། ར་ཚིགས་ཀྱི་དུད་པ་བཅས་ཏེ་འདི་སྐད་དོ། །ཧཱུྃ། གནམ་ས་བར་གྱི་
ཐེའུ་རང་སྤུན་དགུ་དང་། །དཀར་པོ་མི་གཅིག་སྲིད་པའི་བདག་པོའི་བུ། །ལྷ་བདུད་བཙན་ལ་སོགས་པའི་རང་བཞིན་གྱི། །སྲིད་པའི་ཐེའུ་རང་སྟོང་སྡེ་ལ་སོགས་རྣམས། །དེ་
རིང་སྤྱན་འདྲེན་མཐུན་རྫས་འདི་བཞེས་ལ། །མི་ཕྱུགས་སྒབ་འདྲེ་གནོད་འཚེའི་བསམ་སྦྱོར་སྤངས། །མཁོ་དགུའི་ལོངས་སྤྱོད་ནམ་མཁའི་མཛོད་བཞིན་བསྒྱུར། །ཅེས་ལུང་
གསུམ་མདོ་ལ་བསྐྱལ་ལོ། ༈ ༥༽ཀླུ་མདོས་ནི། ངར་མི་སྦྲུལ་མགོ་ཅན་རུས་སྦལ་ལ་བཞོན་པར་ཆུ་གནས་སྣ་ཚོགས་ཀྱི་བསྐོར་བའི་མདུན་ལ་ཀླུ་སྨན་དང་འབྲུ་སྣ་ཆང་བུ་མར་མེ་བཞག་ལ། ཀྱེ། ཡིད་འོང་ལྗོན་ཤིང་ཆུ་

༄༅།།མིག་མཚོ། །རིན་ཆེན་རི་རབ་གནས་པའི་ཀླུ། །ཀླུ་ཆེན་བརྒྱད་དང་བྲམ་ཟེའི་རིགས། །ཁ་མིག་སྟོང་དང་འདབ་མ་ཅན། །གཉུག་མར་གནས་པའི་ཀླུ་
རིགས་ཀུན། །ངར་མི་མཆོད་སྦྱིན་འདོད་ཡོན་ཚོགས། །འདི་བཞེས་བདག་ལ་ལོངས་སྤྱོད་སྩོལ། །རྨ་གཉེན་སྐྲང་ལྷོག་ཀླུ་གདོན་སེལ། །ཅེས་ཆུ་མིག་གམ། ཆུ་བོ་འབབ་པའི་ཕྱོགས་སུ་
བསྐྱལ་ལོ། ༈ ༦༽།ས་བདག་དབང་ཆེན་ནམ། ས་བདག་འཁྲུགས་བཅོས་ནི། རི་རབ་བང་རིམ་བཞི་པའི་སྟེང་དུ་རུས་སྦལ་གདན་གྱི་སྟེང་དུ། དཀར་གཏོར་འདབ་བརྒྱད་ཆེ་བ་གཅིག ལོ་བཤོས་བཅུ་གཉིས། སྨེ་བཤོས་
དགུ། དཀར་གཏོར་བཞི་ལ་གཟུགས་འགྲོས་སྣ་ཚོགས་ཀྱིས་བསྐོར་བ། དར་ཟབ་བལ་མཚོན། འབྲུ་སྣ། ཡོས་ཁྲ། མར་མེ་དཀར་མངར་སོགས་བཀོད་མཛེས་བཤམས། ཀྱེ། འབྱུང་བ་རིམ་བརྩེགས་རི་རབ་རུས་
སྦལ་སྟེང་། །ས་སྙིང་མྱུ་གུ་དྲིལ་འཛིན་བཀའ་བཞིན་དུ། །ས་བདག་དབང་ཆེན་ཡུམ་སྲས་རྒྱལ་བློན་དང་། །ས་ཡི་ལྷ་མོ་བསྟན་མ་ཀླུ་ཆེན་བརྒྱད། །ནོར་བུ་བུམ་འཛིན་སྦྲུལ་

མཇུག་གདེངས་ཀ་ཅན། །ས་བདག་རྒྱལ་བློན་བཅུ་བདུན་འཁོར་ཚོགས་བཅས། །སྤར་བརྒྱད་སྨེ་དགུ་ལོ་རྒན་དྲུག་ཅུའི་འཁོར། །ཁྱི་འབྲུག་གླང་ལུག་ལོ་འཁོར་བཅུ་གཉིས་
བཅས༑ །ལོ་ཟླ་ཞག་དུས་འབྱུང་བ་ལྔ་ལས་གྲུབ། །དྲི་ཟ་གཤིན་རྗེ་མ་མོ་གནོད་སྦྱིན་གདོན། །ཚེས་གྲངས་དུས་ལ་རྒྱུ་བའི་དགྲ་དང་གཤེད། །ཀླུ་གདོན་ས་བདག་སྡེ་བརྒྱད་
འཁྲུགས་པ་དང་། །རྨ་གཉན་སྐྲང་ལྷོག་ཞ་ལོང་ཤུ་འབྲུམ་མཛེ། །རྩྭ་སད་སེར་བ་ལོ་ཉེས་དམག་འཁྲུགས་བརྩོད། །མི་ཕྱུགས་དལ་ཡམས་ནད་དང་གདོན་བགེགས་སྲི། །མི་
མཐུན་གཡུལ་ངོ་དུས་ཀྱི་རྒུད་པ་སོགས། །བཟློག་ཅིང་བསྒྱུར་རོ་ཀླུ་གདོན་ས་བདག་རྣམས། །རི་བྲག་ལྗོན་ཤིང་ཆུ་མིག་གནས་མལ་སོགས། །ས་བརྐོ་རྡོ་སློག་ཤིང་བཅད་
ཐབ་ཞོབ་སོགས། །ལྷ་ཀླུ་ས་བདག་འགལ་འཁྲུགས་ཅི་མཆིས་པ། །གཏོར་མ་འདི་བཞེས་མཐོལ་བཤགས་བཟོད་པ་གསོལ། །ཕྱིན་ཆད་སྒྲིབ་པ་མ་གྱུར་དངོས་གྲུབ་སྩོལ།

༄༅།།ཅེས་དང་། ས་བདག་བསང་། སྣང་བརྒྱད། ས་བདག་བཤགས་འབུམ་སོགས་ཀྱང་འདོན། གཏོར་རྫས་རྣམས་ས་ཆུ་གང་ལ་ཕོག་ཐུག་སོང་བ་དེར་བསྐྱལ་ལོ། ༈ ༧༽།མཚོསྨན་དགུ་མདོས་ནི། དཀར་
གཏོར་འདབ་བརྒྱད་འབྲུ་སྣ་སྨན་སྣ་བཏབ་པ་བཤམས། ཀྱེ། ཀླུ་རྒྱལ་བསྟན་མ་ཕྱོགས་སྐྱོང་བཅུ། །ས་བདག་དབང་ཆེན་བསྟན་མ་དང་། །དགེ་བསྙེན་ཉེར་གཅིག་ཀླུ་ཆེན་བརྒྱད། །དྲི་ཟ་
འབྱུང་པོ་མི་མ་ཡིན། །གནས་པའི་རི་བྲག་ལྗོན་ཤིང་མཚོ། །གང་དག་ཇི་སྙེད་བྱས་པའི་ཚོགས། །སྲིད་པ་མཚོ་སྨན་སྡེ་ཚོགས་ལ། །མཆོད་སྦྱིན་གཏོར་མ་འདི་འབུལ་
ལོ༑ །ལོ་ཕྱུགས་འབྲུ་འཕེལ་རྐང་བཞི་བསྲུངས། །ལེགས་ཚོགས་དགེ་མཚོན་དེང་འདིར་སྩོལ། །ཅེས་གཏོར་མ་ཆུ་མིག་ཕྱོགས་སུ་ཕུལ་ལོ། ༈ ༨༽།གཟའ་མདོས་ནི། བཤོས་བུ་དཀར་མངར་ཤ་
ཁྲག་ར་གཟུགས་སོགས་ཅི་འབྱོར་བཤམས། ཧཱུྃ། སྡེ་བརྒྱད་དམག་དཔོན་ཆེན་པོ་རཱ་ཧུ་ལ། །སྤྲུལ་པ་རྣམ་བརྒྱད་གཟའ་ཆེན་རྒྱུ་སྐར་དང་། །གདོང་མོ་ཆེ་བཞི་བྲན་དང་ཕོ་ཉར་

བཅས༑ །སྲིད་པ་གཟའ་ཡི་སྡེ་ཚོགས་ཐམས་ཅད་ཀུན། །འདོད་ཡོན་མཆོད་སྦྱིན་གཏོར་མ་འདི་བཞེས་ལ། །གཟའ་གདོན་གྲིབ་དང་གནོད་པ་ཞི་བར་མཛོད། །ཅེས་འབབ་ཆུའམ་
ལོ་བདུད་ཕྱོགས་སུ་ཕུལ་ལོ། ༈ ༩༽།མ་མོའི་ཁྲག་མདོས་ནི། རི་རབ་སྟེང་དུ་བུད་མེད་ནག་མོ་ལག་ན་ཁྲག་ཟོར་ཐོགས་པ་ཟུར་བཞིར་དམར་གཏོར་རེ་དང་ཁྲག་རྐང་ཤ་ཁྲག་ཟས་སྣ་ཆང་བུ་མར་མེ་མདའ་ཕང་བཞག་
ལ། ཀྱེ། དཔལ་ལྡན་ནད་མཚོན་འཁྲུགས་པའི་ཀློང་དཀྱིལ་ན། །ཁམས་གསུམ་སྨན་མོ་སྲིད་གསུམ་སྡེ་བརྒྱད་གཙོ། །མི་ཕྱུགས་དལ་ཡམས་ནད་དང་གདོན་གྱི་བདག །ཤ་
ཟ་ཁྲག་ལ་བརྔམ་པའི་མ་མོའི་ཚོགས། །ལྷ་ཀླུ་སྡེ་བརྒྱད་འདྲེ་མོ་དགུ་འཁོར་བཅས། །གླུད་མདོས་འདི་བཞེས་དཔོན་གཡོག་རང་གནས་གཤེགས། །མི་ཕྱུགས་དལ་ཡམ་མི་
ནད་གོད་ཁ་ཆོད། །ཁྲག་རྐང་ནང་གི་ཕྱོགས་བཞིར་མཆོད། དགྲ་ཕྱོགས་སུ་ཕུལ་ལོ། ༈ ༡་༽།དམ་སྲིའི་གླུད་མདོས་ནི། ངར་མི་དྲེད་མོངས་ལ་བཞོན་པ་འབྲུ་སྣ་ཤ་ཁྲག་ཆང་བུ་མར་མེ་བཤམས་ལ། ༈ ཀྱེ། སྲིད་

༄༅། །པའི་ཕོ་འདྲེ་མོ་གདོན་འདྲེ་ཆེན་བཞི། །ལྟེ་ཕུར་ནག་པོ་དམ་སྲི་འདྲེ་གདོན་བགེགས། །མཆོད་སྦྱིན་འདི་བཞེས་གནོད་འཚེའི་བསམ་སྦྱོར་སྤངས། །དམ་
སྲི་འབྱུང་པོའི་བར་ཆད་བཟློག་ཅིང་བསྒྱུར། །ཅེས་ལུང་གསུམ་མདོ་ལ་བསྐྱལ་ལོ། ༈ ༡༽།འགོང་པོ་བཀར་ཐབས་ལ། ངར་མི་རི་བོང་ལ་བཞོན་པ་ཟས་སྣ་ཤ་ཁྲག་ཆང་བུ་མར་མེ་བཞག་ལ། ཀྱེ། བསེ་རག་
རི་ཞོན་སྤུན་དགུའི་ཚོགས། །མི་ཕྱུགསཾ་དབུལ་བདུད་ཕུང་འདྲེ་བགེགས། །མེད་དགའ་ལྟོག་འགོང་ཚོགས་བཅས་ལ། །མཐུན་རྫས་འདོད་ཡོན་ལྔ་ལྡན་པ། །འདི་ཁྱེར་ཕུང་
འདྲེ་བགེགས་མ་བྱེད། །གོད་འདྲེ་བསེ་རག་ད་བཟློག་ཅིག །ལམ་ཆེན་མདོར་བསྐྱལ་ལོ། ༈ ༡༢༽།འདྲེ་མོ་རྫ་མདོས་ནི། རྫ་ནག་ནང་དུ་ཐལ་སྣ་དགུ་བླུག བུད་མེད་ཁྱི་ནག་ལ་ཞོན་པ་དཀར་གཏོར་དགུ། ཐེ་ཁེ་
ཟས་སྣ་ཆང་བུ། ཤ་དུམ། མར་མེ་སོགས་བཞག་ནས། ཀྱེ། སྲིད་གསུམ་ཕུང་བྱེད་སྨན་མོ་ཁྱེད། །ཁམས་གསུམ་འདྲེ་དགུ་འཁོར་དང་བཅས། །བུ་ལོན་སྙོག་པའི་ལན་ཆགས་

བདུད༑ །མི་ནོར་ལྷག་པའི་ལོངས་སྤྱོད་ཚོགས། །བསམ་སྦྱོར་ལོག་པ་ཀུན་ཞི་ཤོག །ཟས་སྣ་ཐེ་དགུ་ཆང་བུ་བསྔོ། །མི་ནོར་ནད་ཡམས་འཚེ་བ་བཟློག །ཅེས་ལུང་གསུམ་གྱི
མདོར་བསྐྱལ་ལོ། ༈ ༡༣༽།ཐན་བཟློག་མགོ་གསུམ་ནི། ངར་མི་ནག་པོ་མགོ་གསུམ་སེང་བྱ་ཁྱི་གདོང་ཅན་མི་ཕྱུགས་ཐན་གཏོང་འོག་ཏུ་ཞོན་པར་ནམ་མཁར་མདའ་ཕང་དར་ཚོན་འབྲུ་སྣ་ཆང་བུ་མར་མེཤ་ཁྲག་བཤམས་ལ།ཧྰུྃ་བྷྱོ༔
སྲིད་གསུམ་ལུས་ངན་ཐན་གྱི་རྒྱལ་པོ་ཁྱོད། །མ་ཧཱ་བ་ལ་ཧཱ་ས་འགལ་བ་ཞེས། །མི་ལུས་བྱ་མགོ་སེང་ཞལ་ཁྱི་ཡི་གདོང་། །ཕྱག་དྲུག་ཕྱག་ན་ལྟས་ངན་སྣ་ཚོགས་
འཛིན། །སྟེང་ཕྱོགས་ལྷ་ཡི་ལྟས་ངན་དུས་འཁྲུགས་བཟློག །བར་ཆད་ལྟས་ངན་སྡེ་བརྒྱད་འཁྲུགས་པ་བཟློག །འོག་ཕྱོགས་ཀླུ་གདོན་ས་བདག་ལྟས་ངན་བཟློག །མི
ཕྱུགས་ནད་ཡམ་ལྟས་ངན་དུས་འཁྲུགས་བཟློག །ཐན་དང་ལྟས་ངན་བརྒྱད་ཅུའི་འཚེ་བ་བཟློག །ཅེས་ལུང་གསུམ་མདོར་ཕུལ་ལོ། ༈ ༡༤༽།སྡོང་པོ་བརྒྱནམདོས་ནི། ངརམི་ནག་པོ་གཅིག་ལ་

༄༅།།དམར་གཏོར་བཞིས་བསྐོར་འབྲུ་སྣ་ཆང་བུ་ཟས་སྣ་དང་། ངར་མིའི་སྟེང་དུ་རྩ་དྰུར་ཉེར་གཅིག་གཙུག་རྩེ་མོར་བལ་ཚོན་སྣ་ཚོགས་ཀྱིས་བརྒྱན། རི་བོང་གི་རིལ་མ་དགུ། ཝ་ཤུའི་ནང་། དུད་གྲུ་རིལ་མ་དགུ་ཆུ་
ནང་དུ་བླུག་ལ་བཞག ཀྱེ། གནམ་ས་གླིང་བཞི་སྲིད་པ་གསུམ། །འབྱུང་བ་བཞི་ལས་གྲུབ་པའི་བདུད། །ཁམས་གསུམ་འཁོར་བའི་འདྲེ་པོ་ཆེ། །ལྷ་བདུད་འབྱུང་པོ་རྒྱལ་པོ་
ཁྱོད༑ །འཇག་མ་རྩྭ་ཡི་བརྟེན་མཁར་འཛུགས། །རི་བོང་རིལ་མ་གྲོགས་སུ་བཅོལ། །ཝ་ཆུ་མཐུན་རྫས་འདི་ཁྱེར་ལ། །བསྐལ་པ་ཆགས་འཇིག་མ་སོང་བར། །ཚེ་རབས་
ཐོག་མ་མེད་པ་ནས། །བསགས་པའི་ལན་ཆགས་བུ་ལོན་བྱང་། །ནད་གདོན་རླུང་མཁྲིས་བད་ཀན་སེལ། །ཕྱི་ནང་བར་ཆད་བཟློག་ཅིང་བསྒྱུར། །ཅེས་མཁར་རྩེའམ་མཐོ་སར་ཕུལ་
ལོ། ༈ ༡༥༽།གཤེད་མདོས་ལ། རུས་སྦལ་སྟེང་དུ་ངར་མི་ནག་པོ་བདུན་ཟུར་རྟ་ལ་བསྐྱོན་པར་ནམ་མཁའ་མདའ་ཕང་རྒྱང་བུ་དར་སྣས་བརྒྱན་པ་དམར་གཏོར་བཞི་དང་ཆང་བུ་མར་མེ་ཟས་སྣ་བཞག་ལ། ཀྱེ། སྲིད་གསུམ་

དབང་ཆེན་འཇམ་དཔལ་གཤིན་རྗེ་གཤེད། །མཐུ་སྟོབས་ལྷ་འདྲེ་མི་གསུམ་འབྱུང་པོ་འདུལ། །དབང་ཆེན་རུས་སྦལ་རི་རབ་འབྱུང་བཞིའི་སྟེང་། །གཤེད་པོ་ཐེ་སེ་བདུན་ཟུར་རྟ་
ལ་ཞོན། །སྤར་བརྒྱ་སྨེ་དགུ་ལོ་བསྐོར་བཅུ་གཉིས་བསྐོར། །ལོ་ཟླ་ཞག་དུས་གཟའ་སྐར་འབྱུང་བ་བཞི། །ཟ་འདྲེ་ཤི་གཤེད་བདུད་བཞི་འབྱུང་པོའི་ཚོགས། །མཆོད་སྦྱིན་གླུད་
མདོས་འདོད་ཡོན་འདི་བཞེས་ཤིག །དྲི་ཟ་གཤེད་མ་བགེགས་རིགས་ཀུན་ལ་བསྔོ། །ལོ་བདུད་ཕྱོགས་སུ་ཕུལ། ༈ ༡་༽།ཁ་འབར་མ་བསྡུས་པ་ནི། ངར་མི་ནག་པོ་ལག་ན་ཁྲི་ཤིང་དང་ཤཱ་རྡེལ་ཐོགས་
པ། ཁ་ལ་དཔལ་འབར་བཟུང་བ་དེ་ལ་མདའ་འཕང་ནམ་མཁའ་དར་ཟབ་འབྲུ་སྣ་ཆང་བུ་མར་མེ་ཟས་སྣ་བཞག་ལ། ཀྱེ། ཉི་མ་ཕྱོགས་མཚམས་རྒྱུ་བའི་སྨན་མོ་ཁྱོད། །འཇིག་རྟེན་ཁམས་འདིར་བསམ་
ལོག་པའི་བདུད། །མི་ཕྱུགས་དལ་ཡམ་མི་ཁ་གཏོང་བའི་འདྲེ། །ཕུང་བྱེད་འདྲེ་མོ་བུད་མེད་ཁ་འབར་མ། །གླུད་མདོས་འདོད་ཡོན་རྒྱ་ཆེན་འདི་ཁྱེར་ལ། །བན་བོན་ཕ་རོལ་

༄༅། །བྱད་མ་མི་ཁ་བཟློག །མ་ལུས་འཁོར་བཅས་ངོམ་ཞིང་ཚིམས་གྱུར་ཅིག །ཅེས་ལུང་གསུམ་མདོ་ལ་བསྐྱལ་ལོ། ༈ ༡༧༽།བྱིས་པའི་གདོན་བཅོས་ནི། ངར་མི་སེང་ཞལ་དྲེད་
མོངས་ལ་ཞོན་པ་ལག་ན་ཕུབ་བཟུང་བ་སྔོན་ལ་མ་ཡི་ནུ་ཞོ་སྐྲ་སེན་ཆང་བུ་ཟས་སྣ་མར་མེ་བཞག་ལ། ཀྱེ། བུད་མེད་སེང་ཞལ་མ་བུའི་གཟུགས། །སྒབ་འདྲེ་བྱིས་པའི་གདོན་དང་བགེགས། །སྤར་སྨེ་
བདུན་ཟུར་དགྲ་དང་གཤེད། །གདོན་ཆེན་བཅོ་ལྔ་ལོ་ཟླ་ཞག །སྲི་སྐག་མ་བུའི་སྲོག་བདུད་གཤེད། །མ་བུར་ལྷག་པའི་གླུད་མདོས་ཁྱེར། །ཆུང་སྲི་བྱིས་པའི་དུར་སྐར་
བཟློག །ཅེས་ལོ་བདུད་ཕྱོགས་སུ་བསྐྱལ་ལོ། ༈ ༡༢༽གྲིབ་མདོས་ནི། ངརམི་རྟ་གན་ཞོན་པ་ཆང་བུ་ཟས་སྣ་མར་མེ་བཞག་ལ། ཧཱུྃ། རྣམ་རྒྱལ་གཤེད་དམར་སྨེ་བརྩེགས་མཐུ་སྟོབས་ཀྱིས། །གྲིབ་
གླུད་བདུད་བཙན་གཤིན་རྗེ་མ་མོའི་གདོན། །དམ་སྲི་འབྱུང་པོ་གྲིབ་གདོན་ནད་ཀྱི་བདག །མི་དམར་རྟ་ནག་བྱ་སེང་ཁྱི་སྐྱ་བཞི། །ལྷ་ཀླུ་གནོད་སྦྱིན་བདུད་བཞི་འབྱུང་པོའི་

ཚོགས༑ །ཡས་གླུད་འདི་བཞེས་གྲིབ་གདོན་ནད་བདག་ཚིམས། །དམེ་ཡུག་ཟས་གོས་མི་གཙང་ཉམས་གྲིབ་བཟློག །ས་ཆུ་མེ་རླུང་འབྱུང་བཞིའི་གྲིབ་གདོན་བསྒྱུར། །ཅེས་ལོ་
བདུད་ཕྱོགས་སུ་ཕུལ་ལོ། ༈ ༢་༽།དབང་ཕྱུག་ཟོར་མདོས་ནི། དམར་གཏོར་མཚེ་ཡུངས་དཀར་བཅས་བཤམས་ལ། དཀྱིལ་འཁོར་མུ་རན་སྐྱོང་མཛད་པའི། །མ་ཚོགས་དབང་ཕྱུག་ཉེར་བརྒྱད་
ཀྱིས། །སྔོན་གྱི་དམ་བཅའ་མ་གཡེལ་བར། །བརྣག་པའི་དགྲ་བགེགས་ཐམས་ཅད་སྒྲོལ། །ཕ་རོལ་རྦོད་གཏོང་ཐམས་ཅད་བཟློག །བཟློག་ཅིང་བསྒྱུར་བའི་ལས་མཛོད་
ཅིག །ཅེས་ཟེར་དགྲ་ཕྱོགས་སུ་འཕང་ངོ་། ༈ ༢་༽།གནམ་ཁྱིའི་མདོས་ལ། ངརམི་ཁྱི་མགོ་ཅན། ཤིང་སེ་བ། རྩང་བཞི་རྒྱང་བུ་དཀར་ནག་བརྒྱད་འབྲང་རྒྱས་དར་ཟབ་ཆང་བུ་ཟས་སྣ་བཤམ། ཀྱེ། ལོ་ཟླ་ཞག་དུས་ལ་
རྒྱུ་བའི། །གནམ་ཁྱི་ཕོ་མོ་འཁོར་བཅས་ལ། །མཐུན་རྫས་འདོད་ཡོན་སྣ་ཚོགས་འདི། །བསྔོས་པ་བཞིན་དུ་ཐོབ་གྱུར་ཅིག །བུ་ལོན་ལན་ཆགས་བྱང་བ་དང་། །ཤ་འཁོན་

༄༅།།སྡིག་སྒྲིབ་དག་གྱུར་ཅིག །གནོད་ཅིང་འཚེ་བའི་སེམས་མ་སྟོན། །ཅེས་མཁར་རྩེའམ་རི་མཐོ་སར་ཕུལ། ༈ ༢༢༽།རྨི་ལམ་འཁྲུགས་མདོས་ནི། ཆང་བུ་དགུ་སྐྲ་སེན་
བཞག ཀྱི། རྨི་ལམ་སྣང་བ་འཁྲུགས་པའི་ལྟས་ངན་བདུད། །སྤར་སྨེ་བདུན་ཟུར་ལོ་ཟླ་ཞག་དུས་སྐག །གྲིབ་གདོན་རྨི་ལམ་ཐན་ལྟས་འདྲེ་བདུད་བགེགས། །བཟློག་ཅིག་
སྒྱུར་རོ་ཆང་བུ་འདི་བཞེས་མཛོད། །ལོ་བདུད་ཕྱོགས་སུ་ཕུལ་ལོ། ༈ ༢༢༽ །བརྒྱ་བཞི་བསྡུས་པ་ལ། ཕྱག་སོར་བཞི་ལ་ངར་མི་བཞི། དེ་དག་གི་མདུན་དུ་ཞལ་ཟས་རེ་དང་ཟས་སྣ་མར་མེ་ཆང་བུ་ཤ་དུམ་བཅས་བཞག་
ལ། ཀྱེ ཤཱཀ་ཐུབ་དགྲ་བཅོམ་འཕགས་པའི་བདེན་ཚིག་གིས། །ཁམས་གསུམ་གནས་པའི་བདུད་དང་བགེགས་རིགས་ཚོགས། །གཟའ་ཀླུ་རྒྱལ་བཙན་གཤིན་རྗེ་མ་མོའི་
གདོན། །དྲི་ཟ་འབྱུང་པོ་བདུད་བཞིའི་གཡུལ་ངོ་བསྒྱུར། །ཤ་རིན་ཁྲག་ཚབ་གླུད་གཏོར་འདི་བཞེས་ལ། །གནོད་འཚེའི་བསམ་སྦྱོར་ལོག་པའི་འདྲེན་གདོན་བགེགས།

བཀྲེས་སྐོམ་སྡུག་བསྔལ་ཞི་ནས་བྱང་སེམས་ལྡན། །མཐར་ཐུག་སངས་རྒྱས་ཐོབ་ཕྱིར་མཆོད་སྦྱིན་བསྔོ། །ཤེར་སྙིང་དང་སྦྲགས་ན་ལེགས། ལོ་བདུད་ཕྱོགས་སུ་ཕུལ། ༈ ༢༤༽།ཤེར་སྙིང་
བཟློག་མདོས་ནི། ངར་མི་གཡག་ལ་ཞོན་པ། ཁྱི་ནག་རྗེས་སུ་འབྲང་བ། དམར་གཏོར་བཞི་དང་ཆང་བུ་བཞིས་བསྐོར། དར་ཟབ་ཟས་སྣ་མར་མེ་བཞག་ལ། ཏིང་ངེ་འཛིན་གྱིས་འདི་སྐད་དོ། ཀྱེ། ཡུམ་ཆེན་རྒྱལ་བ་ཤཱཀ་
ཐུབ་མཐུ་དག་གིས། །སྲིད་གསུམ་ལྷ་འདྲེ་བདུད་བཞི་འབྱུང་པོའི་ཚོགས། །བསམ་སྦྱོར་ལོག་པའི་འདྲེ་གདོན་མི་མ་ཡིན། །མཁོ་དགུའི་འདོད་ཡོན་ཟག་མེད་མཆོད་སྦྱིན་
བསྔོ༑ །ལྷ་འདྲེ་མི་གསུམ་ཕ་རོལ་བྱད་མ་བཟློག །ཅེས་ཤེར་སྙིང་དང་སྦྲགས་ལ་ལུང་གསུམ་མདོ་ལ་ཕུལ་ལོ། ༈ ༢༥༽།ཆ་གསུམ་བསྡུས་པ་ནི། དཀར་གཏོར་ཆང་བུ་མར་མེའི་བསྐོར། ཀྱེ། ཐུབ་དབང་
དགྲ་བཅོམ་འཕགས་པའི་ཚོགས་རྣམས་ཀྱིས། །བཀའ་བཞིན་བྱིན་རླབས་མཆོད་སྦྱིན་དམིགས་པའི་མགྲོན། །གཙུག་ལག་ཁང་དང་མཆོད་རྟེན་གནས་རྣམས་དང་། །ནགས་

༄༅ །               །ཚལ་རི་བྲག་ཆུ་བོའི་གནས་རྣམས་དང་། །ལྷ་ཀླུ་བསྟན་མ་གནོད་སྦྱིན་འབྱུང་བོའི་ཚོགས། །གཏོར་མ་འདི་བཞེས་ལན་ཆགས་བུ་ལོན་བྱང་
ཅག་ཕྱི་ནང་འགལ་རྐྱེན་བར་ཆད་བཟློག །བདུན་ཟུར་ཕྱོགས་སུ་ཕུལ་ལོ། ༈ ༢༦༽།སྒྲོལ་མ་གཡུལ་མདོས་བསྡུས་པ་ནི། ངར་མི་གཅིག་ལ་གཏོར་ཆུང་བཅོ་བརྒྱད་ཀྱིས་བསྐོར། ནམ་མཁའ་རྒྱང་བུ་མདའ་ཕང་འཛུགས་
ཟས་སྣ་བཤམ། ཧཱུྃ། རྗེ་བཙུན་བཅོམ་ལྡན་འདས་མ་ཐུགས་རྗེ་ཅན། །བདག་དང་མཐའ་ཡས་སེམས་ཅན་ཐམས་ཅད་ཀྱི། །དུས་མིན་འཆི་བ་བཅོ་བརྒྱད་བདུད་
དང་བགེགས། །མ་རུང་འབྱུང་པོ་སྡེ་བརྒྱད་མི་མ་ཡིན། །ཕ་རོལ་འཁྲུགས་རྩོད་དུས་ཀྱི་གཡུལ་ངོ་བསྒྱུར། །མི་ཕྱུགས་དལ་ཡམས་དུས་མིན་འཆི་བ་དང་། །ནད་གདོན་བར་
ཆད་མཐའ་དམག་དུས་འཁྲུགས་བཟློག །ཅེས་དགྲ་ཕྱོགས་སུ་འཕང་ངོ༌། ༈ ༢༧༽།སྤར་ཁའི་སྤྱི་མདོས་ནི། དམར་གཏོར་གཅིག་ལ་གཏོར་ཆུང་བརྒྱད་ཀྱིས་བསྐོར། མཐེ་ཀྲུ་འབྲུ་སྣ་དར་ཟབ་ཆང་བུས་

བསྐོར། ཧཱུྃ། ཕྱོགས་བཞི་མཚམས་བརྒྱད་སྟེང་འོག་བཅུ། །ལས་བྱེད་སྡེ་བརྒྱད་འབྱུང་པོའི་ཚོགས། །ས་ཆུ་མེ་རླུང་འབྱུང་བ་བཞི། །ལོ་སྐོར་བཅུ་གཉིས་གཟའ་ཆེན་
བརྒྱད༑ །སྤར་བརྒྱད་སྨེ་དགུའི་དགྲ་དང་གཤེད། །ལོ་ཟླ་ཞག་དུས་རྒྱུ་བའི་བདུད། །དགྲ་གཤེད་བདུན་ཟུར་འཚུབ་མ་བཟློག །བཟློག་ཅིག་བསྒྱུར་རོ་ས་མཱ་ཡ། །ཅེས་གནམ་
ལོའི་བདུན་ཟུར་ཕྱོགས་སུ་ཕུལ་ལོ། ༈ ༢༽།ས་སྒོ་གཅོད་པ་ནི། ངར་མི་ལུག་ལ་ཞོན་པ། ཆང་བུ་འབྲུ་སྣ་མར་མེ་བཞག། ཀྱེ། ཁོན་མ་རྒན་མོ་ལུག་ལ་ཞོན། །གླུད་མདོས་འདི་བཞེས་མི་ཕྱུགས་དལ་
ཡམས་སེལ། །རྨ་གཉན་སྐྲངས་ལྷོག་དུར་ཁ་ས་སྒོ་ཆོད། ས་འོག་ཏུ་སྦའོ། ༈ ༢༩༽།གནམ་སྒོ་གཅོད་པ་ནི། ངར་མི་ཁྱི་དཀར་ལ་ཞོན་པ། ནམ་མཁའ་ཆང་བུ་འབྲུ་སྣ་བཞག ཀྱི། མཁེན་པ་དུང་
རལ་གནམ་ཁྱི་དཀར་པོ་ཞོན། །ལོ་བདག་སྤར་སྨེ་གཟའ་བརྒྱད་འབྱུང་བ་ལྔ། །གླུད་མདོས་འདི་བཞེས་བདུན་ཟུར་རྩུབ་པ་བཟློག །གནམ་དགྲ་གཟའ་སྐར་བུ་ཡུག་ཐོག་སེར་

༄༅།།ཆོད། །ཅེས་ལོ་བདུད་ཕྱོགས་སུ་འཕེན་ནོ། ༈ ༣་༽།སྤར་ཁའི་ཟམ་བཅོས་ནི། ཆུ་ཟམ་ཁ་ལ་ཤིང་ལེབ་བཞག་པའི་སྣེ་གཉིས་ལ། དཀར་གཏོར་དང་། དམར་གཏོར་གཅིག་བཞག བར་མཚམས་ལ་
ཆང་བུ་བརྒྱད་བཞག ཀྱི། འཇམ་དཔལ་དབྱངས་དང་ཀོང་ཙེ་འཕྲུལ་རྒྱལ་གྱིས། །བྱིན་རླབས་བཀའ་བཞིན་རྒྱུ་སྦྱོར་ཡོན་བདག་གི། །སྤར་བརྒྱད་བདུན་ཟུར་སྨེ་དགུའི་དགྲ་དང་
གཤེད༑ །གཤིན་གསོན་ལག་སྦྲེལ་ཕོ་མོ་དགྲ་གཤེད་བཟློག །ཅེས་དཀར་གཏོར་ཆང་བུ་ཡར་མཆོད། ལྷག་མར་མཆོད། ༈ ༣༡༽།གཤིན་གསོན་ལག་འབྲེལ་གཅོད་ཐབས་ལ། སྲད་བུ་དཀར་ནག་གཉིས་
མཐུད་པས་ངར་མི་དཀར་ནག་གཉིས་ཆང་བུ་དར་ཟབ་འབྲུ་སྣ་མར་མེ་བཞག ཀྱི། འཇམ་དཔལ་དབྱངས་དང་ཀོང་ཙེ་འཕྲུལ་རྒྱལ་དང་། །བྱིན་རླབས་བཀའ་བཞིན་རྒྱུ་སྦྱོར་ཡོན་བདག་
གཉིས༑ །སྤར་སྨེ་ལོ་ཟླ་ཞག་དུས་གཟའ་སྐར་ཚེས། །འགྲོ་ལམ་འདུག་པ་གཅིག་པའི་སྲོག་བདུད་གཤེད། །གཤིན་གསོན་ལག་འབྲེལ་དཀར་ནག་མདུད་པ་ཁྲོལ། །གཤིན་

པོ་ཐར་ལམ་སངས་རྒྱས་མྱུར་ཐོབ་ཤོག །གསོན་པའི་ནད་སྐག་འཆི་སྐག་བཟློག་ཅིག་བསྒྱུར། །ཅེས་སྲད་བུ་དཀར་ནག་འཚམས་ནས་བཅད་ལ་ངར་མི་དཀར་པོ་ཡར་མཆོད། ནག་པོ་མར་མཆོད་
དོ། ༈ ༣༢༽།སྨེ་བའི་གདན་བགོས་ལ། ངར་མི་དཀར་ནག་དང་། ཆང་བུ་མར་མེ་འབྲུ་སྣ་བཞག ཀྱི། འཇམ་དཔལ་དབྱངས་དང་ཀོང་ཙེ་འཕྲུལ་རྒྱལ་གྱིས། །བྱིན་རླབས་བཀའ་བཞིན་རྒྱུ་སྦྱོར་
ཡོན་བདག་གི། །སྨེ་བའི་བདུན་ཟུར་འབྱུང་བཞིའི་དགྲ་དང་གཤེད། །ལོ་རྒན་དྲུག་ཅུའི་བདུན་ཟུར་དགྲ་གཤེད་བཟློག །ཅེས་ངར་མི་དཀར་པོ་ཡར་མཆོད། ནག་པོ་མར་མཆོད་
དོ། ༈ ༣༣༽།དུར་སྒོ་བྱེ་བ་གཅོད་པ་ནི། ངར་མི་ཁྱི་མགོ་ཅན་ལུག་ལ་ཞོན་པ་ཆང་བུ་ཤ་དུམ་བརྒྱ་ཡིས་བསྐོར། ཀྱི། གནམ་ས་རི་རབ་ཕ་མེས་དུར་གྱི་སྒོ། །གནམ་ཁྱི་དཀར་པོ་ས་ལུག་སེར་པོ་
ཆོད་༑ །སྤར་སྨེ་བདུན་ཟུར་དུར་སྐག་ལང་བ་བཟློག །གནམ་སྐག་ས་སྒོ་དུར་སྒོ་བྱེ་བ་བཟློག །ཅེས་དུར་སའི་ཕྱོགས་སུ་ཕུལ་ལོ། ༈ ༣༤༽།ན་ཤི་དུར་མདོས་ནི། ངར་མི་ཆེ་བ་གཅིག་བྱ། མདུན་དུ་

༄༅།།ནད་པའི་གོས་རྙིང་ནས་སྐྲ་སེན་ཆང་བུ་བརྒྱ་དང་བརྒྱད། ཤ་ཁྲག་བཅས་དང་། བགེགས་གཏོར་འབྲུ་སྣ་དར་ཚོན་རྨུ་ཐག་ཞྭ་ལྷམ་རྣམས་བཞག ཁྱི་ལ་སྒ་སྲབ་བྱས་པ་བཟུང་བཅུག་ལ། ཀྱཻ། ཉོན་ཅིག་
འཆི་བདག་ནད་འདྲེ་གདོན་གྱི་ཚོགས། །བདག་ལུས་གཅེས་འཛིན་ཕུང་པོ་སྒྱུ་མའི་གཟུགས། །འདྲེ་གདོན་འབྱུང་པོ་རོ་ཆགས་ཆེ་གེ་མོ། །སྨན་དཔྱད་རིམ་གྲོ་བསླུ་ཐབས་མ་
བྱུང་བའི། །འདོད་ཆགས་མི་ལུས་བོར་བའི་ལུས་སེམས་བྲལ། །འཆི་བདག་གཤེད་མས་དེད་ནས་གཤིན་རྗེས་ཁྲིད། །འདྲེ་བགེགས་འབྱུང་པོ་ལྷ་འདྲེའི་དམག་གིས་དེད།
ཞེ་སྡང་གཟུགས་ཀྱི་ཕུང་པོ་ས་ལ་ཐིམ། །ས་བདག་ཧལ་ཁྱི་སྡེ་བརྒྱད་རོ་འདི་ཁྱེར། །འཚོ་སྐྱོང་སྡུག་བསྔལ་བསགས་པའི་ནོར་རྫས་འདི། །བན་བོན་བླ་སེར་གདན་ལ་བསྔོ
རྟེན་ཞོག །གཏི་མུག་རྨོངས་པས་བྲང་བརྡུང་ངུ་ཚོགས་གྱིས། །འདྲེ་གདོན་འབྱུང་པོ་དགའ་བས་རོ་ཆགས་ཞི། །ཞྭ་གོས་ལྷམ་སོགས་ཕུང་པོ་འདི་ཁྱེར་ལ། །མ་ཆགས་མ་

ཞེན་འདྲེ་གདོན་འབྱུང་པོའི་ཚོགས། །མ་འདུག་ན་ཤི་དུར་གླུད་འདི་ཁུར་ལ། །དུར་ས་ལུང་གསུམ་མདོ་ལ་བཟློག་ཅིག་བསྒྱུར། །ཅེས་ཁྱི་ལ་སྐལ་ནས་ལོ་བདུད་ཕྱོགས་སམ་ལུང་གསུམ་མདོ་
ལ་བསྐྱལ་ལོ། ༈ དེ་ནས་མདོས་གླུད་ཐམས་ཅད་ཀྱི་མཇུག་ཏུ་འདི་སྐད་གྱེར་རོ། ཀྱི། དྲེགས་པའི་ལྷ་འདྲེ་ཚུར་གསོན་དང་། །རྣལ་འབྱོར་དབང་ཕྱུག་བདག་ཅག་གིས། །འབྱུང་བ་ལྔ་དང་འབྲུ་
སྣ་ལྔ། །རིན་ཆེན་ལྔ་དང་རབ་སྦྱར་ཏེ། །སྲིད་པ་ལུགས་དང་མཐུན་པ་ལ། །གླིང་བཞི་གླིང་ཕྲན་རི་རབ་བཅས། །དྲེགས་པའི་དམ་རྫས་གཉན་པོ་གསགས། །འདོད་ཡོན་ལྔ་
ཡི་འོད་ཟེར་འཕྲོ། །ཁྱེད་ཀྱི་ཐུགས་དམ་གཉེན་པོ་བསྐང་། །ཕོ་གླུད་གཡས་ནས་ཤར་ར་ར། །མོ་གླུད་གཡོན་ནས་ཆི་ལི་ལི། །ཆུང་གླུད་མདུན་ནས་ཁྲབས་སེ་ཁྲབ། །མཛེས་
པའི་རྒྱན་ཆ་མང་པོས་བརྒྱན། །སྙན་པའི་སྒྲ་སྐད་སི་ལི་ལི། །འདོད་ཡོན་རྣམ་ལྔ་ཆར་ལྟར་འབབ། །ཁྱེད་ཀྱི་ཐུགས་དམ་གཉེན་པོ་བསྐང་། །སྐྱེམས་དང་བཅས་པའི་གསེར་

༄༅།།གྱིས་མཆོད། །ནམ་མཁའ་འདི་ནི་ཡུལ་དུ་འབུལ། །མདའ་བཀྲ་འདི་ནི་མཁར་དུ་འབུལ། །གཟུགས་བརྙན་འདི་རྣམས་དཀོར་དུ་འབུལ། །སྒྲ་སྙན་
གསུང་གི་གླུད་དུ་འབུལ། །མར་མེ་སེམས་ཀྱི་གླུད་དུ་འབུལ། །ངར་མི་སྲོག་གི་གླུད་དུ་འབུལ། །ཟང་ཟིང་ལོངས་སྤྱོད་གླུད་དུ་འབུལ། །ཅི་འབྱོར་དཀོར་ཆ་མཁོ་དགུ་
རྣམས༑ །རྒྱུ་སྦྱོར་འཁོར་བཅས་གླུད་དུ་འབུལ། །ཇི་ལྟར་འདོད་པ་བཞིན་དུ་མཆོད། །བུ་ལོན་ལན་ཆགས་བྱང་བར་གྱིས། ཤ་འཁོན་སྡིག་སྒྲིབ་དག་པར་མཛོད། །ཅེས་
བརྗོད། སླར་འབྲུ་སྣ་ཆང་སོགས་གསོ་བྲན་དང་། སཾ་བྷ་ར་དང་མཚན་བཞི་བརྗོད། ན་མོ། བདག་གི་བསམ་པའི་སོགས། འབྱུང་གྱུར་ཅིག །ཅེས་བདེན་སྟོབས་བཅས་མདོས་གང་ཡིན་བརྒྱའམ་ཉེར་གཅིག་
གང་ལྕོགས་མཐར་བགེགས་འདི་དག་གིས་སེམས་ཅན་མང་པོ་ལ་གནོད་པའི་ལས་ཁོ་ན་བརྩམ་པས་ཕྱི་མ་དམྱལ་བར་ཡུན་རིང་སྡུག་བསྔལ་བར་འགྱུར་བའི་ཚུལ་ལ་བསམ་ནས་སྙིང་ཐག་པ་ནས་ཁྲོ་བ་སྤངས་ཏེ་སྙིང་རྗེ་ཡང་ཡང་བསྒོམ་པའི་ངང་

ནས་འདི་སྐད་དོ། །ཀྱེ། གནོད་པར་བྱེད་པའི་བགེགས་ཁྱོད་ཉོན། །སྔོན་གྱི་ལན་ཆགས་ཡོད་ན་ཡང་། །ད་ནི་གླུད་འདིས་བྱང་བར་གྱིས། །ཤ་འཁོན་གནོད་སེམས་ཡོད་ན་
ཡང་༑ །ད་ནི་གླུད །འཕྲལ་གྱི་རྐྱེན་བགེགས་བྱེད་ན་ཡང་། །ད་ནི །ཕན་ཚུན་གནོད་པའི་བསམ་སྦྱོར་ལས། །སྐྱེ་བ་དུ་མར་སྡུག་བསྔལ་འགྱུར། །དེ་བས་ད་ནི་ཕན་ཚུན་
དུ༑ །ཞི་ཞིང་བྱམས་པའི་སེམས་ཀྱིས་ནི། །སླན་ཆད་གནོད་པའི་བསམ་པ་དོར། །སོ་སོ་རང་གི་གནས་སུ་སོང་། །འཁོར་འདིར་མ་གནོད་མ་འཁྲི་ཤིག །གནོད་པའི་རྒྱུ་
འབྲས་ཞི་བའི་ཕྱིར། །ཆོས་ཉོན་རྒྱལ་བའི་བཀའ་མ་འདའ། །ཁྱོད་ཀྱི་རྒུད་པ་ཞི་བའི་ཕྱིར། །བདག་གིས་རྒྱལ་དང་རྒྱལ་བའི་སྲས། །དཔང་གསོལ་གཟུངས་སྔགས་ཟབ་མོ་
བཟླ༑ །ཁྱོད་ཀྱི་ལས་སྒྲིབ་བྱང་གྱུར་ནས། །མྱུར་དུ་སངས་རྒྱས་ཐོབ་པར་ཤོག །ཅེས་དང་། ཆོས་རྣམས་ཐམས་ཅད་རྒྱུ་ལས་བྱུང་ནས། །འོན་ཀྱང་སྐྱོབ་པའི་སྲས་སུ་སྐྱེ།

༄༅།།ཞེས་ཆོས་སྦྱིན་དང་། ཡང་དེ་དག་གི་སྒྲིབ་སྦྱོང་དུ། ཀཾ་ཀ་ནི་སོགས་གཟུངས་སྔགས་ཁྱད་པར་ཅན་ཡིད་ཆེས་པའི་བར་དུ་འབད་ན། རྒྱུ་འབྲས་བསླུ་མེད་ཀྱི་དབང་གིས་གདོན་དེའི་གནོད་པའི་བསམ་སྦྱོར་
མཐར་ཕྱིན་གྱིས་མེད་པར་འགྱུར་རོ། །མདོས་ཀྱི་མར་མེ་རྣམས་སྤར་ཏེ་གླུད་ཁ་ཕྱིར་བསྒྱུར་ནས་བཞག་ལ། ཀྱི། བསྐུལ་ལོ་འདྲེ་གདོན་འབྱུང་པོའི་ཚོགས། །དཔོན་གཡོག་ཡང་སྤྲུལ་འཁོར་བཅས་
ཀུན༑ །མི་ནོར་ལྷག་པའི་འདོད་ཡོན་འདི། །ཁྱེར་ཅིག་བཞེས་ཤིག་ལྷ་འདྲེའི་ཚོགས། །བདག་དང་རྒྱུ་སྦྱོར་ཡོན་བདག་གི། །ཚེ་རྐུ་སྲོག་བདུད་བགེགས་མ་བྱེད། །བཟུང་བ་
ཐོང་ལ་བཅིངས་པ་འཁྲོལ། །བསྡམ་པ་ལྷོད་ལ་མནན་པ་ཁྱོག །བུ་ལོན་བྱང་ལ་ལན་ཆགས་བསྒྱུར། །ཕྱུགས་ལ་གོད་ཁ་ཡམས་ནད་བསྒྱུར། །སྡེ་བརྒྱད་བན་བོན་བྱད་ཁ་
བསྒྱུར༑ །ནད་མུག་མཚོན་འཁྲུགས་གཡུལ་ངོ་བསྒྱུར། །སྤར་སྨེ་ལོ་ཟླ་ཞག་དུས་ཀྱི། །ཀེག་བདུད་གཤེད་གསུམ་བཟློག་ཅིག་བསྒྱུར། །ཞེས་བྱའོ། །དེ་ནས་གཤེགས་སུ་གསོལ་བ་

ནི། ཧཱུྃ། མཆོད་སྦྱིན་གནས་འདིར་གང་ལྷགས་པའི། །འབྱུང་པོ་ས་འོག་རྒྱུ་བ་དང་། །གང་ཡང་ས་སྟེང་འཁོད་པ་དང་། །ས་བླར་རྒྱུ་བ་གང་ཡིན་པ། །མགུ་བར་གྱིས་ལ་
རང་གནས་སུ། །ཐམས་ཅད་ཐམས་ཅད་འགྲོ་བར་གྱིས། །སརྦ་བྷཱུ་ཏ་གཙྪ། ཞེས་རང་གནས་སུ་སོང་བར་བསམ། བསྐྲད་མདོས་ལ་དྲག་སྔགས་བརྗོད་ཅིང་སྲུང་འཁོར་བསྒོམ་ལ་མི་དམིགས་པ་ཡུན་རིང་དུ་
བཞག དེ་ནས་བདག་བསྐྱེད་ཀྱི་མཇུག་བསྡུ་ཞིང་བསྔོ་སྨོན་དང་། བཀྲ་ཤིས་ཀྱི་ཚིགས་སུ་བཅད་པ་བརྗོད་ཅིང་མེ་ཏོག་གི་ཆར་སིལ་མས་དགེ་ལེགས་སུ་བྱའོ། །འདི་ནི་རང་བཟོ་མ་ཡིན་ཏེ། མི་ཕམ་འཇམ་དཔལ་རྡོ་རྗེ་དང་། ཆགས་མེད་
གཏོར་འབུམ་སོགས་ཕན་བྱེད་ཀྱི་གཞུང་མང་པོ་ལས་བསྡུས་ཏེ། བླ་མ་ཡི་དམ་མཁའ་འགྲོའི་ཚོགས་ལ་གནང་བ་ཞུས་ནས་གཏོར་མཁན་ཚེ་དབང་རྒྱལ་མཚན་གྱིས་བྲིས་པ་འདིས་ཀྱང་བསྟན་པ་དང་སེམས་ཅན་ལ་ཕན་ཐོགས་པར་གྱུར་
ཅིག འདི་ཉིད་མཁྱེན་བརྩེ་ནུས་པའི་དཔལ་མངའ་གདོང་སྣའི་བླ་མ་བྱམས་པ་དཔལ་ལྡན་མཆོག་གིས་དོན་གླིང་སྨན་རྩིས་སྤྱི་ཁྱབ་ཁང་དུ་པར་དུ་བསྒྲུབ་པ་འདིས་ཀྱང་དགེ་ཞིང་བཀྲ་ཤིས་པར་གྱུར་ཅིག ཅེས་པའི་མ་དཔེ་པར་མ་ལྟར་བཤུས་

༄༅།།ཀྱང་དག་པོ་མེད་ཁར་རང་ཉིད་ནས་ཀྱང་མགྱོགས་བྲིས་ཀྱིས་ཡིག་གཟུགས་མེད་ཐོགས་ལྷག་ཆད་ནོར་འཁྲུལ་ཡོང་རྒྱུར་བརྟེན་སླད་བྱོན་རྣམ་པས་ཞུ་དག་ངེས་པར་ཞུ།། །། ༈ བལ་ཡུལ་ནས་རྒྱལ་ཡོངས་ས་
ཆེན་ཞེས་པ་ལས་གུ་རུས་སྤྲེལ།། །།

༄༅།།གཟུངས་བསྡུས་ནང་གི་ཉེར་མཁོའི་ཆོས་ཚན་རྣམས་ཀྱི་བསྡོམས་ཚིག་ལ། ཤེར་སྙིང་རྣམ་འཇོམས་མདའ་ཀ་ཡེ། །ལྟུང་
བཤགས་བཟང་སྤྱོད་ཚེ་ཡི་མདོ། །གོས་སྔོན་ཅན་དང་ནོར་རྒྱུན་མ། །གཙུག་ཏོར་གདུགས་དཀར་ཡི་གེ་གཅིག །བཅུ་ལ་རྒྱལ་པོ་མདོ་བཅུ་
ཟེར༑ ༈ །ཤེར་སྙིང་རྣམ་འཇོམས་མདའ་ཀ་ཡེ། །ལྟུང་བཤགས་བཟང་སྤྱོད་རྒྱལ་མདོ་ལྔ། ༈ །སྟོབས་ཆེན་རྒྱལ་མཚན་རྩེ་མོ་དང་། །མི་རྒོད་རྡོ་
རྗེ་རྣམ་འཇོམས་ཏེ། །བཞི་ལ་དྲག་པོ་མདོ་བཞི་ཟེར། ༈ །རྡོ་རྗེ་སྡེར་མོ་འོད་ཟེར་ཅན། །ལོ་མ་གྱོན་མ་གཙུག་ཏོར་ནག །བཞི་ལ་དྲག་མོ་མདོ་བཞི་
ཟེར༑ ༈ །སྟོང་ཆེན་རྨ་བྱ་ཆེན་མོ་དང་། །སོ་སོར་འབྲང་མ་བསིལ་བའི་ཚལ། །གསང་སྔགས་རྗེས་འཛིན་བཅས་ལ་ནི། །གཟུངས་ཆེན་གྲྭ་ལྔ་ཞེས་

སུ་གྲགས། ༈ །གདུགས་དཀར་མཆོག་གྲུབ་གཙུག་ཏོར་འབར་བ་དང་། །གཙུག་ཏོར་དྲི་མེད་གཙུག་ཏོར་རྣམ་རྒྱལ་དང་། །ངན་སོང་གཙུག་ཏོར་
གཙུག་ཏོར་སྡེ་ལྔ་ཟེར། ༈ །གདུགས་དཀར་དང་ནི་གཙུག་ཏོར་ལྷ་རོལ་གཉིས། །འདི་ལ་གཙུག་ཏོར་དཀར་ནག་ཞེས་སུ་གྲགས། ༈ །གསེར་
འོད་གཡང་སྐྱབས་ནོར་ལྷ་གསེར་འོད་དང་། །གསེར་འོད་རྔ་སྒྲ་གསེར་འོད་དམ་ཅན་དང་། །རྣམ་རྒྱལ་གསེར་འོད་གསེར་འོད་སྡེ་ལྔ་ཟེར། ༈ །རྡོ་
རྗེ་མཆུ་དང་རྡོ་རྗེ་གནམ་ལྕགས་མཆུ། །ལྕགས་མཆུ་དང་ནི་ཟངས་མཆུ་དམར་པོ་དང་། །ལྕགས་མཆུ་ནག་པོར་མཆུ་ནི་སྡེ་ལྔ་ཟེར། ཡང་ལུགས་གཅིག་ལ་
ཟངས་མཆུའི་ཚབ་ཁ་མཆུ་ནག་པོ་གནང་སྲོལ་ཡོད། ༈ །ནོར་རྒྱུན་ནོར་བཟང་ཡང་དག་ཤེས། །ཚོགས་བདག་འབྲུ་འཕེལ་ཨ་པ་ར། །བཅས་ལ་ནོར་ལྷ་སྡེ་ལྔ་

༄༅།།ཟེར། ༈ །གཡང་སྐྱབས་ནོར་རྒྱུན་ཚོགས་ཀྱི་བདག །འབྲུ་འཕེལ་ཡང་དག་ཤེས་ནོར་བཟང་། །རྟ་གཟུངས་ལུགས་
གཟུངས་བཅས་རྣམས་ལ། །ནོར་ལྷ་སྡེ་བརྒྱད་ཞེས་སུ་གྲགས། ༈ །འབྲུ་གཡང་ཀུ་བེར་ཚོགས་ཀྱི་བདག །ནོར་རྒྱུན་འབྲུ་གཡང་མདོ་བཞི་
ཡིན༑ ༈ །མདོ་ཐིག་སྡོང་རྒྱན་སྣང་བརྒྱད་བཀྲས། །གཙུག་ལག་འཕྲུལ་གྱི་མདོ་བཞི་ཟེར། ༈ །ཤེར་སྙིང་ས་སྙིང་ནམ་མཁའི་སྙིང་། །ཚེ་སྙིང་
སྙིང་པོ་མདོ་བཞི་ཟེར། ༈ །བྱམས་ཞུས་ཁྱེའུ་རིན་ཆེན་ཞུས། །བགྲེས་ཞུས་སྟག་ཞུས་ཀླུ་རྒྱལ་ཞུས། །དེ་ལ་ཞུས་པ་མདོ་ལྔ་ཟེར། ༈ །གཟའ་
ཡུམ་སྐར་ཡུམ་སྣང་བརྒྱད་དང་། །ཉེས་པ་ཀུན་སེལ་མདོ་ཐིག་བཀྲས། །དེ་ལ་དགོས་པའི་ཆོས་དྲུག་ཟེར། ༈ །རྟ་གཟུངས་ལུག་གཟུངས་བོང་བུའི་

གཟུངས། །ར་གཟུངས་དང་ནི་ཕྱུགས་སྤྱིའི་གཟུངས། །དེ་ལ་ཕྱུགས་གཟུངས་སྡེ་ལྔ་ཟེར། ༈ །ཕྱིར་བཟློག་རྣམ་རྒྱལ་ཕྱིར་བཟློག་ངན་སྔགས་
དང་༑ །ཕྱིར་བཟློག་སྟོབས་ཆེན་དང་ནི་གདུགས་དཀར་དང་། །གཙུག་ཏོར་དཀར་མོའི་བཟློག་བསྒྱུར་ཤེས་རབ་སྙིང་། །རྒྱ་ནག་སྐག་བཟློག་དང་ནི་ལྷ་
མོ་རོལ། །ཙཀྲ་བཅུ་གསུམ་བཟློག་པ་སྡེ་དགུ་ཟེར། ༈ །ལུས་ངག་བཅིང་གྲོལ་དོན་ཡོད་ཞགས། །ཕྱོགས་བཅུ་མུན་སེལ་བཅས་ལ་ནི། །བྱིས་པའི་
རིམ་གྲོ་རྣམ་གསུམ་ཟེར། ༈ ཤེས་རབ་ཡེ་ཤེས་མདའ་ཀ་ཡེ། །ལྟུང་བཤགས་རྣམ་འཇོམས་བཟང་པོ་སྤྱོད། །གཙུག་ཏོར་དཀར་མོ་ནོར་རྒྱུན་
མ༑ །བཀྲས་བརྩེགས་བཀྲ་ཤིས་སྡེ་བརྒྱད་ཟེར། ༈ །བདེ་གཤེགས་རིགས་ལྔའི་བཀྲ་ཤིས་དང་། །མཛད་པ་བཅུ་གཉིས་བཀྲ་ཤིས་དང་། །ཚོང་

༄༅།།དཔོན་ག་གོན་བཟང་པོ་ཡིས། །ཞུས་པར་ཤིས་བརྗོད་རྣམ་གསུམ་ཟེར། ༈ །འབུམ་དང་ཉི་ཁྲི་བརྒྱད་སྟོང་པ། །རྒྱས་
འབྲིང་བསྡུས་གསུམ་ཞེས་སུ་གྲགས། ༈ །ལང་གཤེགས་དཀོན་བརྩེགས་ཕལ་པོ་ཆེ། །མྱང་འདས་ཤེར་ཕྱིན་སྟོང་ཕྲག་བརྒྱ། །བཅས་པར་འབུམ་
ཆེན་སྡེ་ལྔ་ཟེར། ༈ །བརྒྱད་སྟོང་པ་དང་ཏོག་གི་གཟུངས། །གསེར་འོད་དམ་ཅན་གསུམ་ལ་ནི། །བརྒྱད་ཏོག་གསེར་གསུམ་ཞེས་པ་ཡིན། ༈ །
གཟུངས་ཆེན་གྲྭ་ལྔ་ཏོག་གཟུངས་དང་། །གསེར་འོད་དམ་ཅན་རྣམས་ལ་ནི། །གྲྭ་ཏོག་གསེར་གསུམ་ཞེས་སུ་གྲགས། ༈ །འབུམ་དང་ཉི་ཁྲི་བརྒྱད་
སྟོང་པ། །མདོ་སྡེ་ཕལ་པོ་ཆེ་རྣམས་ལ། །གསུང་རབ་དབུ་བཞིར་མཚན་དུ་གསོལ།། །།གུ་རུས་སྤྲེལ།། །།

༄༅། །སྨེ་བརྩེགས་ཀྱི་བཀྲུ་བྱབ་བསྲུང་གསུམ་ཞེས་བྱ་བ་བཞུགས་སོ།།

༄༅། འོ༑ ཁྱོད་རང་རྣམས་ལ་བཀྲུ་བྱབ་བསྲུང་གསུམ་བྱེད་པའི་ཐོག་མར་སྔོན་འགྲོའི་དོན་དུ་དམིགས་པ་འདི་བཞིན་དུ་
མཛོད༑ ཁྱེད་རང་རྣམས་ཀྱི་ཐོག་མེད་ནས་ད་ལྟའི་བར་དུ་གནོད་འཚེ་བྱེད་པའི་མི་མཐུན་པའི་ཕྱོགས་དང་ཁྱད་པར་ད་ལམ་བཀྲུ་བྱབ་
བསྲུང་གསུམ་བགྱིས་པ་ལ་བར་དུ་གཅོད་པར་བྱེད་པའི་འབྱུང་པོ་གདོན་བགེགས་ཀྱི་རིགས་ཐམས་ཅད་སློབ་དཔོན་མཁའ་འགྲོ་མ་སྨེ

༄༅། །བ་བརྩེགས་མར་གསལ་བས་ཞི་བ་ཞི་དྲག་ཕྱེད་མ་དྲག་པོའི་སྦྱང་བ་རྣམས་ཀྱི་སྒོ་ནས་ཕྱི་རོལ་དུ་བསྐྲད་པའི་མོས་
པ་མཛོད། ཨོཾ་སརྦ་བིགྷཱན་སོགས་ཀྱི་ཞི་བས་སྦྱངས། ཨོཾ་སུམྦྷ་ནི་སོགས་ཀྱི་ཞི་དྲག་ཕྱེད་མས་སྦྱངས། དེང་འདིར་སྦྱིན་པའི་བདག་པོ་འདི་རྣམས་
ལ་བཀྲུ་བྱབ་བསྲུང་གསུམ་བགྱིས་པ་ལ་བར་དུ་གཅོད་པར་བྱེད་པའི་འབྱུང་པོ་གདོན་བགེགས་ཀྱི་རིགས་གང་ཡིན་པ་དེ་དག་ཐམས་

ཅད་ལ་གཏོར་མ་ལམ་བརྔན། ཏིང་ལོ་ལམ་སྒྲོན། ཆང་བུ་ལམ་བརྒྱགས་ཀྱི་ཚུལ་དུ་ཁྱེར་ལ་ས་ཡི་ཕྱོགས་འདིར་མ་གནས་པར་གཞན་དུ་སོང་ཞིག གལ་ཏེ་མི་འགྲོ་བ་དེ་དག་
ཐམས་ཅད་ལ་རང་གི་སྙིང་ག་ནས་འོད་ཟེར་འཕྲོས་པས་རང་བཞིན་གྱི་གནས་ནས་ཁྲོ་བོ་མེ་ལྟར་འབར་བ་ལ་ཡེ་ཤེས་ཀྱི་ཁྲོ་བོའི་ཚོགས་དཔག་ཏུ་མེད་པས་བསྐོར་བ་ཨོཾ་བཛྲ་མཧཱ་
ཀྲོ་དྷ་ར་ཛ་ས་པ་རི་ཝ་ར་ཨོཾ་བཛྲ་ས་མཱ་ཛཿ དྲིལ་བུ་འཛིན་པའི་ངང་ནས། ཡེ་ཤེས་བསྐལ་པའི་མེ་ལྟར་འབར་བའི་འོད། །མ་རིག་འདོད་པའི་མུན་ཁམས་ཐམས་ཅ
ཞེ་སྡང་གཤིན་རྗེའི་འཇིགས་པ་ཐམས་ཅད་འཇོམས། །དཔའ་བོ་ཆེན་པོ་དཔའ་མཚན་སྟག་ལྤགས་ཅན། །ལོག་འདྲེན་སྲིན་པོའི་མཐའ་གནོན་དགྲ་འདུལ་བ། །རིག་པའི་རྒྱལ་
པོ་ཁྲོ་བོ་བཞུགས་སུ་འཚལ། །ལོག་འདྲེན་འདུལ་བའི་སླད་དུ་སྤྱན་འདྲེན་ན། །འགྲོ་བའི་དོན་དུ་མཆོད་ཕྱིར་གཤེགས་སུ་གསོལ། །ཨོཾ་བཛྲ་ཀྲོ་དྷ་ར་ཛ་ས་པ་རི་ཝ་ར་ཨེ་ཧྱ་ཧིས་

༄༅། །སྤྱན་དྲངས། ཨོཾ་པདྨ་ཀ་མ་ལཱ་ཡ་སྟྭཾ་གྱིས་གདན་ཕུལ་ལ། ཨོཾ་ཨརྒྷཾ་ནས་ཤབྡ་ཧཱུྃ་གི་བར། དྲིལ་བུ་འཛིན་པའི་ངང་ནས། ཧཱུྃ། ཆོས་ཉིད་སྟོང་པ་གཉིས་མེད་ངང་ཉིད་
ལས༑ །འཇིག་རྟེན་སྤྱོད་པའི་ཚུལ་ཡང་མི་སྤོང་ཞིང་། །ཐབས་ལ་མཁས་པའི་འཇིགས་བྱེད་སྐུར་སྟོན་པ། །ཁྲོ་ཆེན་འབར་བའི་ཚོགས་ལ་ཕྱག་འཚལ་བསྟོད། །ཡེ་ཤེས་ཞི་
བྷཱུ བའི་ངང་ལས་མ་གཡོས་ཀྱང་། །སྐུ་ཡི་ཆ་ལུགས་ཟ་བྱེད་རྔམས་སྟབས་ཅན། །གསུང་གི་ང་རོ་འབྲུག་སྟོང་ལྡིར་བའི་སྒྲས། །མ་ལུས་དབང་དུ་བསྡུས་ལ་ཕྱག་འཚལ་
བསྟོད༑ །ལྷག་པའི་ཡེ་ཤེས་རོལ་པ་སྟོན་མཛད་ཅིང་། །བསྡིགས་པའི་མཚོན་ཆ་སྣ་ཚོགས་ཕྱག་ན་བསྣམས། །ཉོན་མོངས་དུག་ཆེན་རྩད་ནས་འཇོམས་མཛད་པ། །སྦྲུལ་
གདུག་རྒྱན་གྱིས །བསྐལ་པ་མེ་ལྟར་འབར་བའི་ཀློང་དཀྱིལ་ནས། །དཔའ་བོ་སྟོབས་ཆེན་བརྐྱང་བསྐུམ་ཚུལ་དུ་བཞུགས། །ཉི་ཟླ་འབར་བའི་སྤྱན་གྱི་སྡང་མིག་གིས། །

བགེགས་དཔུང་བསྲེག་པར་མཛོད་ལ །གཏུམ་ཆེན་དུས་མཐའ་མེ་ལྟར་གཟི་བརྗིད་འབར། །གློག་ལྟར་འགྱུར་འདྲའི་ཁྲོ་གཉེར་མཆེ་བ་བརྩེགས། །རྔམ་པའི་ང་རོ་འབྲུག་སྒྲ་
སྟོང་བཞིན་སྒྲོགས། །ཁྲོ་རྒྱལ་བགེགས་ཚོགས་འདུལ་ལ །འཇིགས་པའི་ཧཱུྃ་སྒྲ་ངེས་སྒྲོགས་ཤིང་། །བགེགས་རྣམས་མ་ལུས་འཇོམས་མཛད་པ། །དངོས་གྲུབ་མ་ལུས་
སྩོལ་བའི་ལྷ། །བགེགས་ཀྱི་དགྲ་ལ་ཕྱག་འཚལ་བསྟོད། །དྲིལ་བུ་བཞག། ན་མོ་རྗེ་བཙུན་རྩ་བ་དང་བརྒྱུད་པར་སོགས་ནས། ཁྱད་པར་དུ་ཡང་ཁྲོ་མོ་སྨེ་བ་བརྩེགས་ཀྱི་ལྷ་ཚོགས་
སོགས་ནས། དེང་འདིར་སྦྱིན་པའི་བདག་པོ་འདི་རྣམས་ལ་བཀྲུ་བྱབ་བསྲུང་གསུམ་བགྱིས་ཞེས་སྤྱི་ལྟར་སྦྱར་ནས། ཨོཾ་ཁར་ཁར། ཛིན་བི་མ་ལ་མི། ཨུ་ཙཧྨ་ཀྲོ་དྷི་ཧཱུྃ་ཕཊ་སྭཱ་
ཧཱ༑ ཨོཾ་ཨེ་ཧོ་ཤུདྡྷེ་ཤུདྡྷེ། བི་ཧོ་ཤུདྡྷེ་ཤུདྡྷེ། རཾ་ཧོ་ཤུདྡྷེ་ཤུདྡྷེ། ཨེ་བཾ་རཾཤུདྡྷེ་ཤུདྡྷེ། ཨྰཿ ཨྰཿ ཨྰཿ སྭཱ་ཧཱ། འཇིགས་པའི་ཧཱུྃ་སྒྲ་ནས་ཕྱག་འཚལ་བསྟོད། །ན་མོ་ནས་བསྟོད་

༄༅། །བར་ཚར་གསུམ། འོ། དངོས་གཞི་བཀྲུ་བྱབ་བསྲུང་གསུམ་བགྱིས་པ་ལ་ཐོག་མར་བཀྲུ་བའི་དོན་དུ་དམིགས་པ་འདི་བཞིན་དུ་མཛོད། མདུན་གྱི་ནམ་མཁར་
མཁའ་འགྲོ་མ་སྨེ་བ་བརྩེགས་མ་ལ་སངས་རྒྱས་དང་བྱང་ཆུབ་སེམས་དཔའི་ཚོགས་ཀྱི་བསྐོར་ཏེ་བཞུགས་པའི་ཕྱག་གི་བུམ་པ་ནས་བདུད་རྩིའི་རྒྱུན་བབས་ཁྱེད་རང་རྣམས་ཀྱི་སྤྱི་
གཙུག་ནས་རྐང་མཐིལ་གྱི་བར་ཐམས་ཅད་དུ་སོང་བས་ཚེ་འཁོར་བ་ཐོག་མ་མེད་པ་ནས་བསགས་པའི་ནད་གདོན་སྡིག་སྒྲིབ་འཁོན་དང་གྲིབ་དང་འབགས་པ་དང་མི་གཙང་བ་ཁྱད་
པར་དུ་ཡང་དུས་མ་ཡིན་པར་འཆི་བའི་འཇིགས་པ་ཐམས་ཅད་དུད་ཁུའམ་དྲི་ཆུའི་རྣམ་པར་ནག་ཐིབ་ཀྱི་བབས་ནས་ཤེལ་གཡའ་དག་པ་བཞིན་དུ་བཀྲུས་སྦྱངས་པའི་མོས་པ་
མཛོད༑ ཇི་ལྟར་བལྟམས་པ་སོགས། འདི་ནི་ཁྲུས་མཆོག་སོགས། །འདི་ནི་སྦྱིན་པའི་རང་བཞིན་ཆུ། །སེར་སྣའི་དྲི་མ་སྦྱོང་མཛད་པ། །གཏོང་བ་དྲི་ཡིས་ལེགས་བསྒོས་ཆུ། །

ཁྲུས་ལེགས་མཛད་ལ་སྐུ་ཁྲུས་གསོལ། །ཨོཾ་ཁར་ཁར་སོགས། འདི་ནི་ཚུལ་ཁྲིམས་རང་བཞིན་ཆུ། །ཁྲིམས་འཆལ་དྲི་མ །ཚུལ་ཁྲིམས་དྲི་ཡིས །ཁྲུས་ལེགས
འདི་ནི་བཟོད་པའི་རང་བཞིན་ཆུ། །ཁོང་ཁྲོའི་དྲི༴ །བཟོད་པ་དྲི༴ །ཁྲུས་ལེགས །འདི་ནི་བརྩོན་འགྲུས་རང་བཞིན་ཆུ། །ལེ་ལོའི་དྲི་མ །བརྩོན་འགྲུས་དྲི་ཡིས
ཁྲུས་ལེགས །འདི་ནི་བསམ་གཏན༴ །རྣམ་གཡེང་དྲི་མ །བསམ་གཏན༴ །ཁྲུས་ལེགས༴ །འདི་ནི་ཤེས་རབ་རང་བཞིན་ཆུ། །ཤེས་འཆལ་དྲི་མ །ཤེས་རབ་དྲི་
ཡིས །ཁྲུས་ལེགས༴ །ༀ་ཁར་ཁར་ནས་སྭཱ་ཧཱའི་བར། ས་ནི་དུག་གི་སོགས་རང་གི་གང་མོས་སྐབས་དང་སྦྱར་ལ། ༀ་ཁར་ཁར་ནས་སྭཱ་ཧཱ་བར། ཨེ་ཧོ་ནས་ཨཱ༔ སཱ་ཧཱ་བར་གོང་བཞིན་ལན་
གསུམ་། སྦྱིན་པའི་བདག་པོས་ཚེ་འཁོར་བ་ཐོག་མ་མེད་པ་ནས་བསགས་པའི་སྡིག་པ་དང་སྒྲིབ་པ་ཐམས་ཅད་ཤྰིནྟཾ་ཀུ་རུ་སྭཱ་ཧཱ། ནད་ཐམས་ཅད རིམས་ཐམས་

༄༅། །ཅད༴ གདོན་ཐམས་ཅད༴ ཉེ་བར་འཚེ༴་དུས་མ་ཡིན་པའི་འཆི་བ༴ འཁོན་དང་གྲིབ་དང་འབགས་པ་དང་མི་གཙང་བ༴ བྱད་དང་བྱུར་དང་སྐལ་
བ་ངན་པ༴ བཀྲ་མི་ཤིས་པ་ཐམས་ཅད༴ མཚན་མོ་ནག་མོ་དང་དུས་ཀྱི་ཞགས་པ་དང་གཤིན་རྗེའི་ཕོ་ཉ བགེགས་དང་ལོག་འདྲེན༴ རྒྱལ་པོ་དང་ཐེའུ་རང་གི་གནོད་
པ༴ བཙན་དང་དམུའི་གནོད་པ༴ མདོར་ན་ལུས་ངག་ཡིད་གསུམ་གྱི་བར་དུ་གཅོད་པ་ཐམས་ཅད་ཤཱནྟི་ཀུ་རུ་སྭཱ་ཧཱ། དེ་ནས་གཉིས་པ་བྱབ་པའི་དོན་དུ་ཞལ་དུ་ཆུ་ཅུང་ཟད་རེ་བཟུང་ནས་དམིགས་
པ་འདི་བཞིན་དུ་མཛོད། སློབ་དཔོན་མཁའ་འགྲོ་མ་སྨེ་བ་བརྩེགས་མའི་ཕྱག་ན་རྡོ་རྗེ་དང་བཅས་པའི་རྨ་བྱའི་སྒྲོ་མདོག་གི་དབུས་སུ་ཧཱུྃ་ཡིག་ལྗང་སྔོན་སྔགས་ཕྲེང་གི་བསྐོར་བ་དེ་ལས་
འོད་ཟེར་འཕྲོས་སྦྱིན་པའི་བདག་པོའི་ཚེ་འཁོར་བ་ཐོག་མ་མེད་པ་ནས་བསགས་པའི་ནད་གདོན་སྡིག་སྒྲིབ་འཁོན་དང་གྲིབ་དང་འབགས་པ་དང་མི་གཙང་བ། ཁྱད་པར་དུ་ཡང་

༄༅། །ཧཱ། ཨོཾ་ཨེ་ཧ་ནས་སྭཱ་ཧཱ། སྦྱིན་པའི་བདག་པོའི་ཚེ་འཁོར་བ་ཐོག་མ་མེད་པ་ནས་བསགས་པའི་སྡིག་པ་དང་སྒྲིབ་པ་ཐམས་ཅད་རཀྵ་རཀྵ་ནས་གོང་བཞིན་
སོགས། མདོར་ན་ལུས་ངག་ཡིད་གསུམ་གྱིས་བར་དུ་གཅོད་པ་ཐམས་ཅད་རཀྵ་རཀྵ། དེ་ལྟར་རྡོ་རྗེ་རྒྱ་གྲམ་རྣམས་ལས་རྡོ་རྗེ་དམར་པོ་བསམ་གྱིས་མི་ཁྱབ་པ་བྱེ་སྟེ། ཁྱེད་རང་
རྣམས་ཀྱི་ལུས་ཀྱི་བ་སྤུའི་བུ་ག་ཐམས་ཅད་ཀྱང་རྡོ་རྗེའི་གོ་ཆ་གྱོན་པས་བྱང་ཆུབ་མ་ཐོབ་ཀྱི་བར་དུ་གནོད་པས་མི་ཚུགས་པའི་མོས་པར་མཛོད། ༀ་ཁར་ཁར་ནས་ཨཱ་སྭཱ་ཧཱ་བར་གོང་
བཞིན་བརྗོད། རྒྱལ་བ་སྲས་བཅས་བདེན་པའི་བྱིན་རླབས་དང་། །མཁའ་འགྲོ་སྨེ་བ་བརྩེགས་མའི་ནུས་མཐུ་ཡིས། །སྦྱིན་པའི་བདག་པོའི་ལུས་འདི་བསྲུང་ཟིན་གྱིས། །འདི་ལ་
སུས་ཀྱང་གནོད་པ་མ་བྱེད་ཅིག །ཨོཾ་བཛྲ་ཀ་ཡ་རཀྵ་རཀྵ། རྒྱལ་བ་སྲས་བཅས །མཁའ་འགྲོ་སྨེ །སྦྱིན་པའི་བདག་པོའི་ངག་འདི་བསྲུང་ཟིན་གྱིས། །འདི་ལ་སུས་

ཀྱང༴ །ཨཱཿ བཛྲ་ཝ་ཀ་རཀྵ་རཀྵ། རྒྱལ་བ༴ །མཁའ་འགྲོ་སྨེ་བ༴ །སྦྱིན་པའི་བདག་པོའི་ཡིད །འདི་ལ་སུས་ཀྱང༴ །ཧཱུྃ་བཛྲ་ཙིཏྟ་རཀྵ་རཀྵ། དེ་ནས་མཇུག་ཏུ་རྟེན་
འབྲེལ་ལམ་དུ་བྱེད་པའི་སྒོ་ནས་ཤིས་བརྗོད་ཀྱི་དོན་དུ་དམིགས་པ་འདི་བཞིན་དུ་མཛོད། འོ། ཁྱེད་རང་རྣམས་ཀྱི་གཙོས་སེམས་ཅན་ཐམས་ཅད་སྡིག་སྒྲིབ་དག་ནས་གཞི་ལམ་
འབྲས་བུའི་མི་མཐུན་པའི་ཕྱོགས་ལས་རྒྱལ། ཐར་པའི་ཡོན་ཏན་མངོན་དུ་གྱུར་པའི་རྟེན་འབྲེལ་ལམ་དུ་བྱེད་པ་ཡིན་པས་དེས་ན་མདུན་གྱི་ནམ་མཁར་སངས་རྒྱས་བྱང་སེམས་
དཔའ་བོ་མཁའ་འགྲོ་ཆོས་སྐྱོང་ནོར་ལྷའི་ཚོགས་བསམ་གྱིས་མི་ཁྱབ་པ་བྱོན། དེ་དག་དང་ཁྱད་པར་མཁའ་འགྲོ་མ་སྨེ་བ་བརྩེགས་མའི་ལྷ་ཚོགས་འཁོར་དང་བཅས་པ་ཐམས་
ཅད་ཀྱིས་ཤིས་བརྗོད་ཀྱི་གསུང་དབྱངས་འབྲུག་སྟོང་དུས་གཅིག་ཏུ་ལྡིར་བ་ལྟར་གྱི་སྒྲ་ལྷང་ལྷང་སྒྲོག་བཞིན་པའི་སྒོ་ནས་མེ་ཏོག་དང་། འབྲུ་སྨན་དང་། རིན་པོ་ཆེའི་ཆར་དབབ་

༄༅ །།ཅིང་ཤིས་པར་བརྗོད་པའི་མོས་པར་མཛོད། གང་ལ་སེར་སྣ་རྣམས་ཆགས་པ། །རྣམ་བཅོམ་དྲི་མ་མེད་མཛད་ཅིང་། །ཐུགས་ཞི་གནོད་པ་མི་མངའ་
དེས༑ །ཁྱེད་ལ་བདེ་ལེགས་མཛད་པར་འགྱུར། །འདྲེན་པ་གང་ཞིག་འགྲོ་བ་རྣམས། །ཐར་པའི་ལམ་དུ་འཇུག་མཛད་ཅིང་། །ཆོས་རྣམས་ཐམས་ཅད་སྟོན་པ་དེས། །ཁྱེད་
ལ༴ །སྟོན་པ་འགྲོ་བ་རྣམས་ཀྱི་རྟེན། །སེམས་ཅན་ཀུན་གྱི་དོན་གྱི་ཕྱིར། །གང་ལ་བདེ་བ་མངའ་མཛད་དེས། །ཁྱེད་ལ༴ །སྐྱོབ་པ་གང་ཞིག་བྱམས་པ་ཡིས། །ཐུགས་
ཀྱིས་འགྲོ་བ་འདི་དག་ཀུན། །བུ་གཅིག་བཞིན་དུ་རྟག་བསྐྱངས་དེས། །ཁྱེད་ལ༴ །གང་ཞིག་འཁོར་བར་འགྲོ་བ་ཡི། །སེམས་ཅན་ཀུན་གྱི་དོན་གྱི་ཕྱིར། །གླིང་དང་དཔུང་
གཉེན་གྱུར་པ་དེས། །ཁྱེད་ལ༴ །གང་ཞིག་ཆོས་ཀུན་མངོན་སུམ་གྱུར། །གཙང་ཞིང་བཀྲུ་བ་མི་མངའ་ལ། །གསུམ་གཙང་གཙང་མར་མཛད་པ་དེས། །ཁྱེད་ལ ༴།

དཔའ་བོ་ཆེན་པོ་གང་སྐྱེས་པ། །ཕུན་སུམ་ཚོགས་དོན་གང་འབྱོར་ཞིང་། །དོན་གྲུབ་ཚོགས་ཀྱང་གྲུབ་པ་དེས། །ཁྱེད་ལ༴ །གང་ཞིག་སྐྱེས་པའི་ས་རྣམས་ནི། །ནགས་ཚལ་
བཅས་པ་རབ་གཡོས་ཤིང་། །སེམས་ཅན་ཐམས་ཅད་རབ་དགའ་དེས། །ཁྱེད་ལ༴ །བྱང་ཆུབ་སྙིང་པོར་གཤེགས་པ་ན། །ས་དག་རྣམ་དྲུག་གཡོས་གྱུར་ཅིང་། །བདུད་
ཡིད་མི་བདེར་གྱུར་པ་དེས། །ཁྱེད་ལ༴ །ཆོས་ཀྱི་འཁོར་ལོ་བསྐོར་བ་ན། །འཕགས་པའི་བདེན་པ་རྣམས་གསུངས་ཤིང་། །ཐུབ་པའི་སྙན་པ་གང་གྱུར་དེས། །ཁྱེད་ལ༴ །
སངས་རྒྱས་ཁྱེད་ལ་བདེ་ལེགས་མཛད། །བརྒྱ་བྱིན་ཚངས་པའི་ལྷ་རྣམས་དང་། །འབྱུང་པོ་ཀུན་གྱི་བདེ་ལེགས་ནི། །ཁྱེད་ལ་རྟག་ཏུ་སྦྱིན་གྱུར་ཅིག །སངས་རྒྱས་བསོད
ནམས་མཐུ་དག་དང་། །ལྷ་རྣམས་ཀུན་གྱི་བསམ་པ་ཡིས། །ཁྱོད་ཀྱི་འདོད་དོན་གང་ཡིན་པ། །དོན་དེ་དེ་རིང་འགྲུབ་གྱུར་ཅིག །རྐང་གཉིས་ཁྱེད་ཅག་བདེ་ལེགས་གྱུར། །

༄༅ །།རྐང་བཞི་ཁྱེད་ཅག་བདེ་ལེགས་ཤོག །ཁྱེད་ཅག་ལམ་འགྲོ་བདེ་གྱུར་ཅིག །ཕྱིར་འོད་དག་ཀྱང་བདེ་ལེགས་ཤོག །ཉིན་མོ་བདེ་ལེགས །ཉི་མའི་གུང་
ཡང༴ །ཁྱེད་ཅག་ཀུན་ཏུ་བདེ་ལེགས་གྱུར། །ཁྱེད་ཅག་སྡིག་པར་མ་གྱུར་ཅིག །འགྲོ་བའི་ནད་མེད་སོགས། །སེམས་ཅན་ནད །ཕྱོགས་རྣམས༴ །ཕྱོགས་བཅུའི་སེམས་
ཅན༴ སྐར་མདའ༴ །གློ་བུར་ཡི་འཕྲོག །སེམས་ཅན་འདི་དག །ལྷསཀྱང་དུས་སུ༴ །མདོར་ན་ཆོས་ཀྱི༴ །སངས་རྒྱས་སྐུ་གསུམ་སོགས་འདོན་ནས། འོ། ཁྱེད་རང་
རྣམས་ཀྱི་ལུས་ངག་ཡིད་གསུམ་ཡོན་ཏན་ཕྲིན་ལས་དང་བཅས་པ་ལ་བར་དུ་གཅོད་པ་མི་མཐུན་པའི་ཕྱོགས་ཐམས་ཅད་ལས་རྣམ་པར་རྒྱལ་ནས། བཀྲ་ཤིས་དང་བདེ་ལེགས་ཀྱི་
དཔལ་ལ་དབང་འབྱོར་བར་གྱུར། དེ་ནས་མེ་ཏོག་འཐོར་ཞིང་བཀྲ་ཤིས་ནི། རྒྱལ་མཚན་རྩེ་མོ་སོགས། རྣམ་དག་དཀྱིལ་འཁོར་སོགས། སངས་རྒྱས་རྣམ་གཟིགས་སོགས། སྟོན་པ་

འཇིག་རྟེན་སོགས་བཀྲ་ཤིས་བྱའོ། །འོན་ཀྱང་གདན་སའི་ཕྱག་ལེན་ལ་མེད་ཀྱང་བསྡུས་སུ་ཆུ་འབྲུག་ཟླ་བ་དྲུག་པའི་ཚེས་བཟང་པོར་རྨུག་ཆུང་བླ་སྟེང་དུ་བྲིས། ས་བསྟན་ཀུན་ཏུ་རྒྱས་གྱུར་ཅིག །དགེའོ། དགེའོ། །དགེའོ།།
༈ བལ་ཡུལ་ནས་རྒྱལ་ཡོངས་ས་ཆེན་ཞེས་པ་ལས་གུ་རུས་སྤྲེལ།། །།

༄༅། །གསོན་པོ་ལ་འཕོ་ལུང་བྱེད་ན།།

༄༅ །།ཐམས་ཅད་མཁྱེན་པ་ལ་ཕྱག་འཚལ་ལོ། །འདི་ལྟར་སངས་རྒྱས་བཅོམ་ལྡན་འདས་སོགས་ནས། སྦྱིན་པའི་གནས་
སུ་གྱུར་པ་ཆེན་པོའི་བར། དེ་ནས། འོ་མ་སྒོམ་པར་སངས་རྒྱས་ལམ་དུ་བྱེད་པ་འཕོ་བའི་རྣལ་འབྱོར་གྱི་གདམས་ངག་ཟབ་མོ་འཆད་
པར་བྱེད་པ་ལ། སྔོན་འགྲོ་སྦྱང་བ་དང་དངོས་གཞི་ལས་ལ་སྦྱོར་བ་གཉིས་ཀྱི་དང་པོ་སྦྱང་བའི་སྔོན་དུ་ལུང་བླང་དགོས་པའི་ཐུགས་

༄༅ །།མདུན་དམིགས་པ་འདི་བཞིན་དུ་གནང་བར་ཞུ། ཁྱེད་རང་རྣམས་ཀྱི་མདུན་གྱི་ནམ་མཁར་རྩ་བ་དང་བརྒྱུད་པར་
བཅས་པའི་དཔལ་ལྡན་བླ་མ་དམ་པ་རྣམས་དང་། ཡི་དམ་དཀྱིལ་འཁོར་གྱི་ལྷ་ཚོགས་སངས་རྒྱས་དང་བྱང་ཆུབ་སེམས་དཔའི་
ཚོགས་དང་བཅས་པ་རྣམས་སྤྲིན་གྱི་ཕུང་པོ་འཐིབས་པ་ལྟར་བཞུགས་པའི་མོས་པ་མཛོད། ཡུལ་ཁྱད་པར་ཅན་འདི་རྣམས་ལ་སྒོ་

གསུམ་གུས་པས་ཕྱག་འཚལ་ཞིང་། མཆོད་དོ་སྐྱབས་སུ་མཆིའོ། །དུས་རྟག་ཏུ་ཡི་དམ་དུ་བྱའོ་སྙམ་བའི་མོས་པ་དང་བཅས་པས་འདི་རྣམས་ཀྱི་རྗེས་བཟློས་མཛོད། བཅོམ་
ལྡན་འདས་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་འོད་དཔག་ཏུ་མེད་པ་ལ་ཕྱག་འཚལ་ལོ། །མཆོད་དོ་སྐྱབས་སུ་མཆིའོ། །དེ་བཞིན་དུ་འོག་མ་
རྣམས་ལའང་ཚིག་གི་ཐོག་མཐའ་རྣམས་འདྲ་བར་བྱས་ལ་མི་འཁྲུགས་པ རྣམ་པར་གཟིགས་ལ༴ གཙུག་ཏོར་ཅན་ལ༴ ཐམས་ཅད་སྐྱོབས་ལ༴ འཁོར་བ་འཇིགས་ལ༴ གསེར་ཐུབ་
ལ༴ འོད་སྲུང་ལ༴ ཤཱཀྱ་ཐུབ་པ་ལ༔ བདེ་བར་གཤེགས་པ་བརྒྱད་ལ་ཕྱག་འཚལ་ཞིང་། མཆོད་དོ་སྐྱབས་སུ་མཆིའོ། །ཞེས་པ་དང་། སངས་རྒྱས་སུམ་ཅུ་སོ་ལྔའི་མཚན་སོ་སོར་འཕྲལ་
བའམ་ཕུང་པོ་གསུམ་པའི་མདོ་བསྡུས་པ་འདོན་ནོ། །དེ་ལྟར་སྡིག་པ་བཤགས་པ་སྔོན་དུ་སོང་ནས་དངོས་གཞི་འཕོ་བ་ནི། བཙན་ཐབས་སུ་འཚང་རྒྱ་བའི་གདམས་ངག་ཟབ་མོ་འཕོ་པའི་རྣལ་

༄༅ །།།འབྱོར་བྱེད་པ་ཡིན་པས་སེམས་མ་ཡེངས་པ་དམིགས་པ་འདི་བཞིན་མཛོད། ཁྱེད་རང་གི་སྤྱི་བོར་བླ་མ་དང་གཉིས་སུ་མེད་པའི་སངས་རྒྱས་འོད་དཔག་ཏུ་
མེད་པ་སྐུ་མདོག་དམར་པོ་ཞལ་གཅིག་ཕྱག་གཉིས་པ། ཕྱག་གཉིས་མཉམ་བཞག་གི་ཕྱག་རྒྱ་མཛད་པའི་སྟེང་ན་ལྷུང་བཟེད་བདུད་རྩིས་གང་བ་བསྣམས་པ་སྐུ་ལ་མཚན་བཟང་པོ་
སུམ་ཅུ་རྩ་གཉིས་དང་དཔེ་བྱད་བཟང་པོ་བརྒྱད་ཅུས་བརྒྱན་པ་ན་བཟའ་ཆོས་གོས་རྣམ་གསུམ་གསོལ་བ་འོད་དང་འོད་ཟེར་གྱི་ཚོགས་བསམ་གྱིས་མི་ཁྱབ་པ་འཕྲོ་བ་ཞབས་གཉིས་
བྱམས་པ་འཁོར་ལོའི་བཞུགས་སྟངས་ཀྱིས་ཁྱེད་རང་གི་ཚངས་བུག་གི་གཡས་གཡོན་དུ་ཞབས་མཐིལ་གཉིས་གཏད་ནས་བཞུགས་པར་བསྒོམས། ཁྱེད་རང་གི་ལུས་ཤེལ་གོང་
ལྟ་བུར་གསལ་བའི་དབུས་ཀྱི་ལྟེ་བ་ནས་སྤྱི་གཙུག་གི་བར་དུ་རྩ་དབུ་མ་ཕྱི་དཀར་ལ་ནང་དམར་བ་སྦོམ་ཕྲ་གྲོ་སོག་འབྲིང་པོ་ཙམ་པ་ཡར་སྣེ་སྤྱི་བོའི་བླ་མ་འོད་དཔག་མེད་ཀྱི་རྩ་དབུ་

མའི་མས་སྣ་དང་། ཁྱེད་རང་གི་རྩ་དབུ་མའི་ཡས་སྣ་གཉིས་སྤྱི་བོ་ཚངས་པའི་སྒོར་ཟངས་དུང་ཁ་སྤྲད་པ་ལྟ་བུར་ཡོད་པའི་མོས་པ་མཛོད། ཁྱེད་རང་གི་སྙིང་དཀྱིལ་ཏུ་སེམས་
ཉིད་ཀྱི་ངོ་བོ་ཨ་དཀར་པོ་ཡར་འཕུར་ལ་ཁད་པ་གཅིག་གསལ་གདབ། དེ་ནས་སྤྱི་བོའི་བླ་མ་སངས་རྒྱས་འོད་དཔག་མེད་ལ་མོས་གུས་དྲག་པོ་དང་བཅས་པའི་སྒོ་ནས་གསོལ་བ་
བཏབ་དགོས་པས་ཚིག་འདི་དག་གི་རྗེས་ཟློས་ལན་གསུམ་མཛད་པར་ཞུ། བཅོམ་ལྡན་འདས་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་འོད་
དཔག་མེད་ལ་ཕྱག་འཚལ་ལོ་སྐྱབས་སུ་མཆིའོ་ཞེས་དང་སྤྲོ་ན། དུས་གསུམ་སངས་རྒྱས་ཐམས་ཅད་འདུས་པའི་དངོས། །སྐྱབས་གནས་བླ་མ་མཆོག་དང་དབྱེར་མེད་པའི། །
འདྲེན་མཆོག་འོད་དཔག་མེད་ལ་གསོལ་བ་འདེབས། །ཚེ་འདི་བློ་ཡིས་ཐོངས་པར་བྱིན་གྱིས་རློབས། །དགོས་མེད་རྒྱུད་ལ་སྐྱེ་བར་བྱིན་གྱིས་རློབས། །བདག་འཛིན་རྩད་ནས་

༄༅ །།།ཐོན་པར་བྱིན་གྱིས་རློབས། །ལམ་མཆོག་འཕོ་བ་འབྱོངས་པར་བྱིན་གྱིས་རློབས། །འཕྱུག་མེད་མཁའ་སྤྱོད་འགྲུབ་པར་བྱིན་གྱིས་རློབས། །དག་པའི་
ཞིང་དུ་སྐྱེ་བར་བྱིན་གྱིས་རློབས། །བསམ་དོན་ཡིད་བཞིན་འགྲུབ་པར་བྱིན་གྱིས་རློབས། །ཞེས་གསོལ་བ་བཏབ་པ་ནས། སྙིང་གི་སེམས་ཉིད་ཀྱི་ངོ་བོ་ཨ་ཡིག་དེ་ཉིད་ལེགས་
པར་གསལ་བཏབ་ལ་ཕཊ་ཅེས་བརྗོད་པས་སྙིང་གི་ཨ་དེ་ལས་ཨ་ཡིག་དཀར་པོ་ཞིག་མར་མེ་གཅིག་ལ་གཉིས་ཆད་ཀྱི་ཚུལ་དུ་ཆད་དེ། རྩ་དབུ་མའི་ལམ་ནས་ཡར་སྐར་མདའ་
འཕང་བ་བཞིན་དུ་སངས་ཀྱིས་ཐོན་ཏེ་སྤྱི་བོའི་བླ་མ་སངས་རྒྱས་འོད་དཔག་མེད་ཀྱི་ཐུགས་དང་དབྱེར་མེད་གྱུར་པའི་མོས་པ་མཛོད། ཡང་ཊ་ཞེས་བརྗོད་པའི་རྐྱེན་གྱིས་སྤྱི་བོའི་བླ་
མ་འོད་དཔག་མེད་ཀྱི་ཐུགས་ཀར་འཕང་པའི་ཨ་དེ་རྒྱ་མཐོང་ནས་བྱ་བབས་པ་ལྟར་དབུ་མའི་ལམ་ནས་མར་བབས་ཏེ་ཁྱེར་རང་གི་སྙིང་གར་གནས་པའི་ཨ་ཡིག་དེ་ཉིད་ལ་སིབ་སྟེ་

ཐིམ་པའི་མོས་པ་མཛོད། ངས་ཁྱོད་ལ་གྲོགས་དན་བྱེད་པ་ཡིན་པས་ཨ་ཕཊ་ཊ་བདུན་ནམ་བཅུ་གཅིག་གང་རིག་མཛོད། དེ་ནས་སྤྱི་བོའི་བླ་མ་འོད་དཔག་མེད་མགོན་པོ་ཚེ་དང་
ཡེ་ཤེས་དཔག་ཏུ་མེད་པར་གནས་གྱུར་ཏེ་དེ་ཉིད་ཀྱི་སྐུ་ལུས་ཀྱི་བ་སྤུའི་བུ་ག་ཐམས་ཅད་དང་ཁྱད་པར་ཕྱག་གི་བུམ་པའི་ནང་ནས་འཆི་མེད་བདུད་རྩིའི་ཆུ་རྒྱུན་གྱི་རྣམ་པར་ལྟེམ་གྱི་
ཞུ་ནས། ཁྱེད་རང་རྣམས་ཀྱི་སྤྱི་བོ་ཚངས་པའི་བུ་ག་ནས་ཞུགས་ལུགས་ཀྱི་ནང་ཐམས་ཅད་གང་བས་འཆི་མེད་ཚེ་ཡི་དངོས་གྲུབ་ཐོབ་པའི་མོས་པ་མཛོད། བྱས་ལ་ཚེ་གཟུངས་
དང་༑ ཨ་མ་ར་ཎི་ཛི་ཇི་ཙམ་ནུས་པ་བཟླ། དེ་ནས་སྤྱི་བོའི་ཚེ་དཔག་མེད་དེ་ཉིད་འཆི་མེད་བདུད་རྩིའི་ཆུ་རྒྱུན་གྱི་རྣམ་པ་ལྟེམ་གྱི་ཞུ་ནས་ཁྱེད་རང་རྣམས་ཀྱི་སྤྱི་བོ་ནས་ཐིམ་པས་མགོན་
པོ་ཚེ་དང་ཡེ་ཤེས་དཔག་ཏུ་མེད་པའི་སྐུ་གསུང་ཐུགས་དང་ཁྱེད་རང་རྣམས་ཀྱི་ལུས་ངག་ཡིད་གསུམ་དབྱེར་མེད་རོ་གཅིག་ཏུ་འདྲེས་ཏེ་འཆི་བ་མེད་པའི་ཚེ། རྒུད་པ་མེད་པའི་

༄༅། །ལང་ཚོ་རྟག་བརྟན་གཞོམ་ཞིག་དང་བྲལ་བར་གྱུར་པའི་མོས་པ་མཛོད། དེ་ནས་ཁྱེད་རང་རྣམས་ཀྱི་ཚངས་བུག་རྒྱ་མཐོང་ཁ་བྱེ་བ་ལྟ་བུ་དེ་ཉིད་འོད་དམར་
པོའི་རང་བཞིན་ཅན་གྱི་རྡོ་རྗེ་རྒྱ་གྲམ་གཅིག་གིས་ཡོངས་སུ་བཀག་པའི་བསྐལ་པའི་རླུང་གི་ཀྱང་གླགས་མི་རྙེད་པར་གྱུར་པའི་མོས་པ་མཛོད་བྱས་འདི་ནས་ཉིང་མཚམས་སྦྱར་མ་
ཐག་སོགས་ཀྱི་བསྔོ་སྨོན་ཅི་རིགས་པ་བྱའོ། །ཁྱེད་རང་རྣམས་ཀྱི་སྙིང་གི་སེམས་ཉིད་ངོ་བོ་སོགས་མན་ཆད་ཀྱི་མཆན་བུ་འདི་རྣམས་ཀྱང་བླ་མ་གོང་མའི་ཕྱག་ལེན་ལྟར་བྱམས་པ་ཀུན་དགའ་བསྟན་པའི་རྒྱལ་མཚན་གྱིས་བརྗེད་ཐོར་བཀོད་
པའོ།། ༈ །གཉིས་པ་ལས་ལ་སྦྱོར་བ་ནི། འོ། འཇིག་རྟེན་འདི་ནས་འཇིག་རྟེན་ཕ་རོལ་ཏུ་སོང་བ་དམིགས་ཡུལ་ཚེ་ལས་འདས་པ་ཆེ་གེ་མོ་ཞེས་བྱ་བ་ཁྱོད་སེམས་མ་ཡེངས་པ་ཉོན་ལ་
དམིགས་པ་འདི་བཞིན་མཛོད། ཁྱེད་རང་གི་མདུན་གྱི་ནམ་མཁར་རྩ་བ་དང་བརྒྱུད་པར་བཅས་པའི་དཔལ་ལྡན་བླ་མ་དམ་པ་རྣམས་དང་། ཡི་དམ་དཀྱིལ་འཁོར་གྱི་ལྷ་ཚོགས་

སངས་རྒྱས་དང་བྱང་ཆུབ་སེམས་དཔའི་ཚོགས་དང་བཅས་པ་རྣམས་སྤྲིན་གྱི་ཕུང་པོ་འཐིབས་པ་ལྟར་བཞུགས་པའི་མོས་པ་མཛོད། ཡུལ་ཁྱད་པར་ཅན་འདི་རྣམས་ལ་སྒོ་གསུམ་
གུས་པས་ཕྱག་འཚལ་ཞིང་། མཆོད་དོ་སྐྱབས་སུ་མཆིའོ། །དུས་རྟག་ཏུ་ཡི་དམ་དུ་བྱའོ་སྙམ་པའི་མོས་པ་དང་བཅས་པས་འདི་རྣམས་ཀྱི་རྗེས་བཟློས་མཛོད། བཅོམ་ལྡན་
འདས་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་འོད་དཔག་ཏུ་མེད་པ་ལ་ཕྱག་འཚལ་ལོ། །མཆོད་དོ་སྐྱབས་སུ་མཆིའོ། །དེ་བཞིན་དུ་འོག་མ་རྣམས་
ལའང་ཚིག་གི་ཐོག་མཐའ་རྣམས་འདྲ་བར་བྱས་ལ། མི་འཁྲུགས་པ༴ རྣམ་པར་གཟིགས་ལ༴ གཙུག་ཏོར་ཅན་ལ༴ ཐམས་ཅད་སྐྱོབས་ལ༴ འཁོར་བ་འཇིག་ལ༴ གསེར་ཐུབ་
ལ༴ འོད་སྲུང་ལ༴ ཤཱཀྱ་ཐུབ་པ་ལ༴ བདེ་བར་གཤེགས་པ་བརྒྱད་ལ་ཕྱག་འཚལ་ཞིང་། མཆོད་དོ་སྐྱབས་སུ་མཆིའོ། །ཞེས་པ་དང་། སངས་རྒྱས་སུམ་ཅུ་སོ་ལྔའི་མཚན་སོ་སོར་འཕྲལ་

༄༅། །བའམ་ཕུང་པོ་གསུམ་པ་བསྡུས་པ་འདོན་ནོ། །དེ་ལྟར་སྡིག་པ་བཤགས་པ་སྔོན་དུ་སོང་ནས་དངོས་གཞི་འཕོ་བ་ནི། བཙན་ཐབས་སུ་འཚང་རྒྱ་བའི་གདམས་ངག་ཟབ་
མོ་འཕོ་བའི་རྣལ་འབྱོར་བྱེད་པ་ཡིན་པས་སེམས་མ་ཡེངས་པར་དམིགས་པ་འདི་བཞིན་མཛོད། ཁྱེད་རང་གི་སྤྱི་བོར་བླ་མ་དང་གཉིས་སུ་མེད་པའི་སངས་རྒྱས་འོད་དཔག་ཏུ་མེད་
པ་སྐུ་མདོག་དམར་པོ་ཞལ་གཅིག་ཕྱག་གཉིས་པ། ཕྱག་གཉིས་མཉམ་བཞག་གི་ཕྱག་རྒྱ་མཛད་པའི་སྟེང་ན་ལྷུང་བཟེད་བདུད་རྩིས་གང་བ་བསྣམས་པ་སྐུ་ལ་མཚན་བཟང་པོ་
སུམ་ཅུ་རྩ་གཉིས་དང་དཔེ་བྱད་བཟང་པོ་བརྒྱད་ཅུས་བརྒྱན་པ་ན་བཟའ་ཆོས་གོས་རྣམ་གསུམ་གསོལ་བ་འོད་དང་འོད་ཟེར་གྱི་ཚོགས་བསམ་གྱིས་མི་ཁྱབ་པ་འཕྲོ་བ་ཞབས་གཉིས་
བྱམས་པ་འཁོར་ལོའི་བཞུགས་སྟངས་ཀྱིས་ཁྱེད་རང་གི་ཚངས་བུག་གི་གཡས་གཡོན་དུ་ཞབས་མཐིལ་གཉིས་གཏད་ནས་བཞུགས་པར་སྒོམས། ཁྱེད་རང་གི་ལུས་ཤེལ་གོང་

ལྟ་བུར་གསལ་བའི་དབུས་ཀྱི་ལྟེ་བ་ནས་སྤྱི་གཙུག་གི་བར་དུ་རྩ་དབུ་མ་ཕྱི་དཀར་ལ་ནང་དམར་བ་སྦོམ་ཕྲ་གྲོ་སོག་འབྲིང་པོ་ཙམ་པ་ཡར་སྣ་སྤྱི་བོའི་བླ་མ་འོད་དཔག་མེད་ཀྱི་རྩ་དབུ་
མའི་མས་སྣ་དང་། ཁྱེད་རང་གི་རྩ་དབུ་མའི་ཡས་སྣ་གཉིས་སྤྱི་བོ་ཚངས་པའི་སྒོར་ཟངས་དུང་ཁ་སྤྲད་པ་ལྟ་བུར་ཡོད་པའི་མོས་པ་མཛོད། ཁྱེད་རང་གི་སྙིང་གི་དཀྱིལ་ཏུ་
སེམས་ཉིད་ཀྱི་ངོ་བོ་ཨ་ཡིག་དཀར་པོ་ཡར་འཕུར་ལ་ཁད་པ་གཅིག་གསལ་གདབ། དེ་ནས་སྤྱི་བོའི་བླ་མ་སངས་རྒྱས་འོད་དཔག་མེད་ལ་མོས་གུས་དྲག་པོ་དང་བཅས་པའི་སྒོ་
 ནས་གསོལ་བ་བཏབ་དགོས་པས་ཚིག་འདི་དག་གི་རྗེས་བཟློས་ལན་གསུམ་མཛད་པར་ཞུ། བཅོམ་ལྡན་འདས་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་
སངས་རྒྱས་འོད་དཔག་ཏུ་མེད་པ་ལ་ཕྱག་འཚལ་ལོ། །སྐྱབས་སུ་མཆིའོ། །ཞེས་དང་སྤྲོ་ན། དུས་གསུམ་སངས་རྒྱས་ཐམས་ཅད་འདུས་པའི་དངོས། །སྐྱབས་གནས་བླ་མ་

༄༅།།མཆོག་དང་དབྱེར་མེད་པའི། །འདྲེན་མཆོག་འོད་དཔག་མེད་ལ་གསོལ་བ་འདེབས། །ཚེ་འདི་བློ་ཡིས་ཐོང་བར་བྱིན་གྱིས་རློབས། །དགོས་མེད་རྒྱུད་ལ་
སྐྱེ་བར་བྱིན་གྱིས་རློབས། །བདག་འཛིན་རྩད་ནས་ཐོན་པར་བྱིན་གྱིས་རློབས། །ལམ་མཆོག་འཕོ་བ་ཐེབ་པར་བྱིན་གྱིས་རློབས། །འཕྱུག་མེད་མཁའ་སྤྱོད་འགྲུབ་པར་བྱིན་གྱིས་
རློབས། །དག་པའི་ཞིང་དུ་སྐྱེ་བར་བྱིན་གྱིས་རློབས། །བསམ་དོན་ཡིད་བཞིན་འགྲུབ་པ་བྱིན་གྱིས་རློབས། །དེ་ནས་ཁྱོད་རང་གི་སྙིང་གའི་ཐད་དུ་སེམས་ཉིད་ཀྱི་ངོ་བོ་ཡི་གེ་ཨ་
དཀར་པོ་དེ་ཉིད་ལེགས་པར་གསལ་བཏབ་ལ་ཕཊཿ དྲག་པོ་ཞིག་བརྗོད་པའི་སྣ་ལ་རྩ་དབུ་མའི་ལམ་ནས་ཡར་སྐར་མདའ་འཕང་པ་བཞིན་དུ་སྤྱི་བོའི་བླ་མ་སངས་རྒྱས་འོད་དཔག་
མེད་ཀྱི་ཐུགས་ཀར་ཐིམ་པའི་མོས་པ་མཛོད། ངེད་ཀྱིས་ཁྱེད་ལ་གྲོགས་དན་བྱེད་པ་ཡིན་པས། ཅེས་དང་། ཨ ཕཊ། ཅེས་ཁ་ཤས་བརྗོད། དེ་ནས་སངས་རྒྱས་འོད་དཔག་མེད་བདེ་

བ་ཅན་དུ་གཤེགས་པར་བསམ་མོ།། །། ༈ བལ་ཡུལ་ནས་རྒྱལ་ཡོངས་ས་ཆེན་ཞེས་པ་ལས་གུ་རུས་སྤྲེལ།། །།

༄༅། །ལོ་གླུད་འགོང་པོ་བཀར་ཡས་ལན་ཆགས་ཚིམ་བྱེད་ཅེས་བྱ་བ་བཞུགས་སོ།།

༄༅།།ན་མོ་པདྨ་ཀྲོ་དྷཱ་ཡ། བླ་མ་དྲག་པོའི་ཞབས་ལ་ཕྱག་འཚལ་ནས། །སྙིགས་དུས་འགྲོ་ལ་ཕན་པའི་སེམས་བསྐྱེད་ཀྱིས། །ཕོ་གླུད་འགོང་པོ་བཀར་
ཡས་ཁྱེར་བདེ་བྲི། །བླ་མ་མཁའ་འགྲོས་བཀའ་ཡི་གནང་བ་སྩོལ། །སྙིགས་མའི་དུས་བསེ་རག་དང་། འགོང་པོ་ཁ་དར་ནས་སད་སེར་བཙའ་ཐན་སོགས་ཀྱིས་ལོ་ཐོག་ལ་བར་དུ་
གཅོད་པས་དེ་དག་གླུད་ཀྱིས་བརྔན་ཞིང་བཀར་བའི་ཐབས་ལ། གས་ཆག་གི་སྣོད་དུ་ས་སྦྱིན་ལ་བསེ་རག་གི་གཟུགས་བུ་ཆུང་མཛེས་པ་གཡུ་སྣ་དང་། ཁྲབ་རྨོག་ཅན་འཁོར་གསུམ་

༄༅།།སྐྱེད་ལ་བསྐོར་ཞིང་རི་བོང་ལ་ཞོན་པ། མདུན་དང་གཡས་གཡོན་དུ་གནམ་ས་བར་གསུམ་གྱི་འགོང་པོ། རྒྱབ་ཏུ་རྒྱལ་བསེན་དང་རྒྱ་འདྲེའི་གཟུགས་དེ་
རྒྱབ་ལོ་གླུད་ཡས་ཅི་འཛོམ་གྱིས་བསྐོར། གྲངས་གསོག་ན་ཆང་བུ་ལོ་གླུད་ཐེབ་ཀྱུ་ཤ་དུམ་སོགས་མང་བར་གསག རང་ཉིད་ལྷ་ཡི་ང་རྒྱལ་གྱིས་གླུད་བྱིན་གྱིས་བརླབ་པ་ནི། ཆུ་
གཙང་གིས་བྲན་ལ། ཨོཾ་བཛྲ་ཨ་མྲྀ་ཏ་སོགས་སྔགས་ཀྱིས་བསང་། སྭ་བྷཱ་ཝས་སྦྱངས། སྟོང་པའི་ངང་ལས་ཡིད་མཐུན་སྣོད་ནང་དུ། ཁཾ་ཡིག་

ལས་བྱུང་གླུད་གཏོར་ཡས་རྫས་རྣམས། །བཟའ་བཏུང་འདོད་དགུའི་ལོངས་སྤྱོད་བསམ་མི་ཁྱབ། །མགྲོན་རྣམས་ཡིད་དང་མཐུན་པའི་གཏེར་དུ་གྱུར། །དེ་བཞིན་གཤེགས་པ་བཞི་ཡི་
མཚན་དང་། ནམ་མཁའ་མཛོད་ཀྱི་སྔགས་རྒྱ་དང་། ཁ་འབར་མའི་སྔགས་ཀྱི་བྱིན་གྱིས་བརླབ། བདེན་སྟོབས་ཀྱིས་འགུགས་པ་ནི། ན་མོ། དྲིན་ཆེན་རྩ་བ་དང་བརྒྱུད་པར་བཅས་པའི་དཔལ་ལྡན་བླ་མ་དམ་པ་
རྣམས་ཀྱི་བཀའ་བདེན་པ་དང་། བསླུ་བ་མེད་པ་དཀོན་མཆོག་རིན་པོ་ཆེ་རྣམ་པ་གསུམ་གྱི་བཀའ་བདེན་པ་དང་། ཡི་དམ་རྒྱུད་སྡེ་བཞི་དྲུག་ཐེག་པ་རིམ་དགུའི་ལྷ་ཚོགས་ཀྱི་
བཀའ་བདེན་པ་དང་། དཔའ་བོ་མཁའ་འགྲོ་དམ་ཅན་ཆོས་སྐྱོང་སྲུང་མ་རྣམས་ཀྱི་བཀའ་བདེན་པ་དང་། བདེན་པ་ཆེན་པོའི་མཐུས་བདག་ཅག་ཡོན་མཆོད་འཁོར་དང་བཅས་
པའི་ཚེ་སྲོག་དབང་ཐང་ལ་བར་དུ་གཅོད་པ་དང་། ཁྱད་པར་དུ་འབྲས་བུ་ལོ་ཐོག་ས་ཞིང་ལ་གནོད་ཅིང་འཚེ་བར་བྱེད་པའི་མི་ལ་བསེ་རག གནམ་ས་བར་དང་དུས་ཀྱི་འགོང་པོ་

༄༅།།སྤུན་དགུ། ཕོ་འདྲེ་རྒྱལ་འགོང་། མོ་ཤི་བསེན་མོ། རྒྱ་འདྲེ་ནད་བདག བཙའ་བྱེད་ཁ་དམར། སད་བྱེད་ཁ་སྐྱ། ཐན་བྱེད་ལག་རྡུམ། སྐྱི་འདང་ཤྭ་
རྒྱལ༑ ལྟོག་འགོང་དབུལ་སྲི་གནོད་པར་བྱེད་པ་གང་ཡིན་པ་ཐམས་ཅད་རང་གཟུགས་ཡས་སྟགས་འདི་ལ་ཁུག་ཅིག མི་ལ་ཧཾ་ཤང་ཏྲི་སརྦ་དུཥྚྰ་ཨཱ་ཀ་ར་ཤ་ཡ་ཛཿ ཧཱུྃ་བཾ་ཧོཿ
ལན་གསུམ་གྱིས་བཀུག ཧཱུྃ། ང་ནི་དཔལ་ཆེན་ཧེ་རུ་ཀ། ཁྲོ་རྒྱལ་པདྨ་དྲག་པོ་རྩལ། །ཁམས་གསུམ་འདི་ན་སུ་ཡང་རུང་། །ང་ལས་ཆེ་བཙན་སུ་ཡང་མེད། །བསེ་རག་
འགོང་པོ་དམ་སྲིའི་ཚོགས། །ལན་ཆགས་བདག་པོ་མ་ལུས་ཀུན། །གུམ་གུམ་ཆུམ་ཆུམ་དམ་ལ་འདུས། །བསྒོ་བའི་བཀའ་ལ་ཉན་པར་གྱིས། །ཀྱེ། སྔོན་གྱི་བསྐལ་པ་དང་
པོ་ལ། །རིག་དང་མ་རིག་འཁྲུལ་པའི་ཆར། །ལྷ་དང་འདྲེ་ཞེས་སོ་སོར་སྣང་། །ཕན་གནོད་རྒྱུ་འབྲས་བསླུ་མེད་ཀྱི། །འབྲས་བུ་རང་རྒྱུད་སོ་སོར་སྨིན། །ཞེ་སྡང་གནོད་

སེམས་ངན་པ་དང་། །སྨོན་ལམ་མཚམས་སྦྱོར་ལོག་པ་ཡིས། །ལས་ངན་འདྲེ་ཡི་ལུས་སུ་སྐྱེས། །ལྟོག་སྐོམ་ཆེ་ཞིང་གཞན་ལ་འཚེ། །རིགས་དང་སྡེ་ཚན་བསམ་མི་
ཁྱབ༑ །གཙོ་བོ་མི་ལའི་རྒྱལ་པོ་ནི། །བུ་ཆུང་མཛེས་པ་གཡུ་རྣ་ཅན། །ཁྲབ་རྨོག་གྱོན་ནས་འཁོར་གསུམ་བསྐོར། །སྦ་དམར་ཕུབ་ཆུང་རྒྱབ་ཏུ་ཁུར། །ལག་ན་སྡུད་མོ་རླུང་
རྐྱལ་འཛིན། །རི་བོང་སྔོན་མོ་ཆིབས་སུ་ཆིབ། །སྲེག་པ་བདུན་ནི་ཀླད་ན་ལྡིང་། །ཕུ་བོ་ཆེ་བཞི་འབྲིང་ཐ་ཆུང་། །བྱང་ཆུབ་འོད་དང་མགྲིན་རིང་ཅན། །འདྲེ་ཡུག་ལ་སོགས་
མི་ལ་དགུ། །ལྟོག་འགོང་དབུལ་སྲི་ཟ་བའི་འདྲེ། །གནམ་ས་བར་དང་དུས་ཀྱི་ནི། །འགོང་པོ་སྤུན་དགུ་འཁོར་དང་བཅས། །ལན་ཆགས་སྦྱང་ཕྱིར་འདིར་འདུས་ཤིག །
རྒྱལ་འགོང་དམ་སྲི་དམ་ལོག་དང་། །མོ་ཤི་བསེན་མོ་གསོན་འདྲེ་མོ། །རྒྱ་འདྲེ་ནད་བདག་གདོན་གྱི་རིགས། །ལན་ཆགས་སྦྱང་ཕྱིར་འདིར་འདུས་ཤིག །བཙའ་ཐན་སད་

༄༅།།སེར་བཏང་བ་ཡི། ཁ་དམར་ལག་རྡུམ་ཤྭ་རྒལ་སོགས། །གནོད་པར་བྱེད་པ་གང་ཡང་རུང་། །མ་ལུས་རིགས་འཁོར་སྡེ་ཚན་དཔུང་
བདག་པོ་བདག་མོ་རྣམས། །ཞེ་སྡང་གནོད་པའི་སེམས་སྤོངས་ལ། །སྐད་ཅིག་ཉིད་ལ་འདིར་ཁུག་ཅིག །བྱམས་པའི་སེམས་ཀྱིས་འཁོད་པར་གྱིས། །མི་ལ་ཧཾ་ཤང་ཏྲི་སརྦ་
དུཥྚྰཾ༔ ཧཱུྃ་བཾ་ཧོཿ ཧཱུྃ། བཀའ་འདི་ཟིལ་གནོན་པདྨའི་བཀའ། །ལུང་འདི་དབང་དྲག་འབར་བའི་ལུང་། །གཏོ་འདི་སྲིད་པས་བསྐོས་པའི་གཏོ། །ཡས་འདི་ལན་ཆགས་
 སྦྱང་བའི་ཡས། །དཀོན་པ་བཙལ་ཞིང་བཀའ་བས་བསྒྲུབས། །དངོས་སུ་བཤམས་ཤིང་སྨྲང་གི་གྱེར། །ཡིད་ཀྱིས་དཔག་ཏུ་མེད་པར་སྐུལ། །ལྷ་སྔགས་ཏིང་འཛིན་ནུས་པ་
ཡིས༑ །བྱིན་བརླབས་མི་ཟད་ནམ་མཁའི་མཛོད། །སོ་སོར་ཅི་འདོད་འབྱུང་བ་འདི། །ཚེ་རབས་འཁོར་བ་ཐོག་མེད་ནས། །བདག་ཅག་ཡོན་མཆོད་འཁོར་བཅས་ལ། །ཟས་

ནོར་སྲོག་གི་ལན་ཆགས་དང་། །བུ་ལོན་ཤ་འཁོན་འབྲེལ་གྱུར་བའི། །འབྱུང་པོ་ཡི་དྭགས་ཐམས་ཅད་དང་། །ཁྱད་པར་འབྲས་བུ་ལོ་ཐོག་ལ། །བར་དུ་གཅོད་ཅིང་གནོད་བྱེད་
པའི༑ །བསེ་རག་ལྟོག་འདོད་རྣམས་ལ་བསྔོ། །ལན་ཆགས་བུ་ལོན་བྱང་བ་དང་། །ཤ་འཁོན་འབྲེལ་ཐག་ཆོད་གྱུར་ཅིག །བཀྲེས་པ་རྣམས་ལ་ཟས་དང་ནི། །ཕོངས་པ་
རྣམས་ལ་ནོར་ཐོབ་ཅིང་། །འཇིགས་པས་སྐྲག་ལ་སྐྱབས་དང་མགོན། །འདོད་པ་ཕུན་སུམ་ཚོགས་གྱུར་ཅིག །འདོད་ཡོན་ནམ་མཁའ་མཛོད་བཞིན་དུ། །ལོངས་སྤྱོད་ཆད་པ་
མེད་པ་དང་། །རྩོད་པ་མེད་ཅིང་འཚེ་མེད་པར། །རང་དབང་དུ་ནི་སྤྱོད་པར་ཤོག །ན་མཿ སརྦ་ཏ་ཐཱ་ག་ཏ་ཨ་བ་ལོ་ཀི་ཏེ་ཨོཾ་སཾ་བྷ་སཾ་བྷ་ར་ཧཱུྃ། གལ་ཆེན་གྲངས་གསོག་ན་སྣོད་གཉིས་ལ་
ཆང་བུ་ལོ་བླུད། ཡུག་པོ། སྦང་མ། ཚྭ་རམ་ཤ་དུམ་ཐེབ་ཀྱུ་སོགས་ཡས་རྫས་བཤམས། ཆུ་གཙང་གིས་བྲན་ལ་འདོར་ལེན་བྱ་ཞིང་། དེ་བཞིན་གཤེགས་པ་རིན་ཆེན་མང་ལ་ཕྱག་འཚལ་ལོ། །གཟུགས་

༄༅། །མཛེས༴སྐུ་འཇམ་ཀླས༴ འཇིགས་པ་ཐམས་ཅད་དང་ཡོངས་སུ་བྲལ་བ་ལ༴ ན་མཿ སརྦ་ཏ་ཐཱ་ག་ཏ་སོགས། གླུད་ཀྱི་གཏོར་མ་འདོད་པའི་ཡོན་ཏན་ལྔ་
དང་ལྡན་པ་འདི་བསྔོ་ཞིང་འབུལ་བའི་གནས་སུ་གྱུར་པ་ནི། བདག་ཅག་ཡོན་མཆོད་འཁོར་དང་བཅས་པའི་ཚེ་སྲོག་བསོད་ནམས་དབང་ཐང་ལ་བར་དུ་གཅོད་པ་ཐམས་ཅད་
དང་། ལོ་ཐོག་ས་ཞིང་བང་ཁང་གནོད་ཅིང་འཚེ་བར་བྱེད་པའི་བསེ་རག་རྒྱལ་པོ་གཞོན་ནུ་དཔལ། གནམ་ས་བར་གསུམ་གྱི་འགོང་བོ། རྒྱལ་བསེན་དམ་སྲི་རྒྱ་འདྲེ། ནད་
བདག་འགོང་པོ་སྤུན་དགུ་ལྟོག་འགོང་དབུལ་སྲི་ལན་ཆགས་གདོན་བགེགས་འབྱུང་པོའི་རིགས་སུ་གྱུར་པ་ཐམས་ཅད་ལ་བསྔོའོ། །སྦྱིན་ནོ། །ལན་ཆགས་སོད། བུ་ལོན་
བྱང་༑ ཤ་འཁོན་དང་བྲལ་ནས་བདག་ཅག་འཁོར་བཅས་ཚེ་རིང་ཞིང་ནད་མེད་པ་དང་། བཙའ་སད་སེར་གསུམ་གྲྭ་སྐྱ་འབུ་སྲིན་ལ་སོགས་ལོ་ཐོག་འབྲས་དྲུག་ལ་གནོད་པ་

ཐམས་ཅད་ཞི་བ་དང་ཟློག་པའི་ཕྲིན་ལས་མཛོད་ཅིག རོལ་ཆེན་བྱ་ཞིང་གྲངས་འཛིན། ཆོས་རྣམས་ཐམས་ཅད་རྒྱུ་ལས་བྱུང་། །དེ་རྒྱུ་དེ་བཞིན་སོགས། འདི་ནི་སངས་རྒྱས་བསྟན་པ་
ཡིན༑ །རང་གི་ལུས་ལ་དཔེ་ལོང་ལ། །གཞན་ལ་གནོད་པ་མ་བྱེད་ཅིག །གཞན་ལ་གནོད་པ་བྱས་གྱུར་ན། །རང་གིས་ལས་བྱས་རང་ལ་སྨིན། །རྒྱུ་འབྲས་རྟེན་འབྲེལ་མི་
བསླུ་བས། །སྔོན་ཀྱང་གནོད་སེམས་འཆང་བ་ཡིས། །ལས་ངན་འདྲེ་ཡི་ལུས་སུ་སྐྱེས། །དམྱལ་བའི་སྡུག་བསབསྔལ་ཡ་རེ་ང་། །དེ་ཕྱིར་གནོད་པའི་སེམས་སྤོངས་ལ། །སྒྱུ
བྱམས་པའི་སེམས་དང་ལྡན་པར་མཛོད། །དེ་ལྟར་ཆོས་དང་ཟང་ཟིང་གི། །སྦྱིན་པ་རྒྱ་ཆེན་འདི་ཡི་མཐུས། །ཁྱེད་ཀྱི་རེ་བ་བསྐངས་གྱུར་ནས། །བདག་ཅག་ཡོན་མཆོད་
འཁོར་བཅས་ལ། །ཚེ་སྲོག་བསོད་ནམས་དབང་ཐང་དང་། །ལོངས་སྤྱོད་ནོར་ལ་མ་གནོད་ཅིག །ལོ་ཐོག་འབྲས་དྲུག་ས་ཞིང་ལ། །བཙའ་སད་སེར་བ་འབུ་སྲིན་དང་།།

༄༅།།ཐན་པ་ཡུག་སྲོ་གྲྭ་སྐྱ་སོགས། །ནམ་དུ་ཡང་ནི་མ་བཏང་ཞིག །གནོད་འཚེའི་བསམ་སྦྱོར་ངན་པ་སྤོངས། །ཕྲུ་གཡང་བང་མཛོད་སྲིས་ནོར་ལ། །རྐུ་
འཕྲོག་འཇབ་རློམ་མ་བྱེད་ཅིག །བྱང་ཆུབ་སེམས་དང་ལྡན་པར་མཛོད། །ཀྱེ། མི་ལ་རྒྱལ་པོ་གཞོན་ནུ་དཔལ། །བུ་ཆུང་མཛེས་པ་གཡུ་རྣ་ཅན། །དབུ་ལ་དངུལ་གྱི་ལྕོག་ཞུ་
ལ༑ །བྱ་ཕོད་དར་འཕྲུ་ལྡེམས་སེ་ལྡེམ། །སྲ་བརྟན་ཤེལ་ཁྲབ་སྐུ་ལ་གསོལ། །ཕྱག་ན་སྡུད་མོ་རླུང་རྐྱལ་འཛིན། །ཕུབ་ཆུང་རྒྱབ་ཁུར་འཁོར་གསུམ་བསྐོར། །རི་བོང་སྔོན་
མོ་ཆིབས་སུ་ཆིབ། །ཕུ་བོ་ཆེ་འབྲིང་ཆུང་གསུམ་སོགས། །བསེ་རག་སྤུན་དགུའི་འཁོར་གྱིས་བསྐོར། །ཐམས་ཅད་གླུད་འདིས་ཚིམས་པར་གྱིས། །གནམ་ས་བར་གསུམ་
འགོང་པོ་ནི། །ཀུན་ཀྱང་མི་ལུས་གཅེར་བུ་ལ། །བྱ་ཡོས་བྱི་བའི་མགོ་བོ་ཅན། །ལག་ན་རལ་གྲི་ནད་རྐྱལ་ཐོགས། །ཡས་གླུད་འདི་ཡིས་ཚིམས་པར་གྱིས། །རྒྱལ་འགོང་

བཙུན་གཟུགས་ཞྭ་ཐེབ་ཅན། །བསེན་མོ་དམར་ནག་རལ་པ་འཕྱང་། །རྒྱ་འདྲེ་ནད་བདག་མཐའ་མའི་གཟུགས། །རྒྱ་ཆས་ལག་ན་ནད་རྐྱལ་འཛིན། །ཡས་དང་གླུད་འདིས་
ཚིམས་པར་གྱིས། །དུས་ཀྱི་འགོང་པོ་སྤུན་དགུ་དང་། །བསེ་རག་ལྟོག་འགོང་ཟ་འདྲེའི་ཚོགས། །གནོད་བྱེད་གདོན་བགེགས་ཐམས་ཅད་ལ། །ཡས་གླུད་རྒྱ་ཆེན་འདི་འབུལ་
ལོ༑ །ཐམས་ཅད་ངོམ་ཞིང་ཚིམས་གྱུར་ཅིག །བཟུང་བ་ཐོང་ལ་བཅིངས་པ་ཁྲོལ། །བསྡམས་པ་གློད་ལ་མནན་པ་ཁྱོགས། །ཕྱིན་ཆད་གནོད་པ་མ་བྱེད་ཅིག །དེ་ནས་ཁ་ཕྱིར་
 ལ། རྫོངས་འདེབས་བྱ་བ་ནི། ཧཱུྃ། ང་ནི་ཁྲག་འཐུང་ཧེ་རུ་ཀ། །ཟིལ་གནོན་པདྨ་དྲག་པོ་རྩལ། །ཉོན་ཅིག་བསེ་རག་འགོང་པོའི་ཚོགས། །དམ་སྲི་འབྱུང་པོ་ང་ལ་ཉོན། །
རྒྱལ་བའི་བཀའ་ལ་མི་ཉན་མེད། །གཅེས་པའི་སྲོག་ལ་མི་འཛེམ་མེད། །སྲིད་པའི་ཆུ་ལ་མི་འཐུང་མེད། །སྨྲས་པའི་ཚིག་ལ་མི་ཉན་མེད། །འཚོ་བའི་ཟས་ལ་མི་ཆགས་

༄༅།།མེད། །ཡས་དང་གླུད་རྫས་འདི་བཞེས་ལ། །ད་ནི་འགོང་པོའི་གནས་སྤོ་འཚལ། །དེ་རིང་བྱི་བའི་ལྗོངས་འདེབས་སོ། །ཆང་རྗེས་དྲི་གླུད་ཤ་དུམ་
དང་༑ །དར་ཟབ་འབྲུ་སྣ་རྫོངས་སུ་འདེབས། །ལོ་བླུད་སྦྱང་རམ་སྒོག་བཙོང་སྤྱོད། །ཤེལ་ཚིག་ཡུག་པོ་རྫོངས་སུ་འདེབས། །རྫོངས་འདེབས་ལམ་བརྒྱགས་འདི་ཁྱེར་
ལ༑ །ཟ་ཁ་དགྲ་ཡི་ཡུལ་དུ་སྟོན། །འདྲེ་དམག་དགྲ་ཡི་སྟེང་དུ་དྲོངས། །ད་ནི་མ་འདུག་མྱུར་དུ་དེངས། །དེ་ནས་ཁྱེར་བཅུག་ལ། སྐྱེས་བུ་གོ་མཚོན་ཅན་གྱིས་ཀི་ཧ་ཞེས་རལ་གྲི་རྡེག་པའི་ཚུལ་དང་
བཅས་རྒྱབ་ནས་དེད། སྔགས་པས་ཐུན་བཟུང་། ཧཱུྃ། ཉོན་ཅིག་མ་ལུས་བགེགས་ཀྱི་ཚོགས། །མཆོད་སྦྱིན་མགྲོན་དུ་བཀུག་པ་རྣམས། །དང་པོ་ལན་གཅིག་མི་མཆོད་རྒྱུས། །དབང་
དྲག་པདྨ་དམ་ཚིག་གཉན། །ད་ནི་འདུག་པ་ཡུན་མ་རིང་། ཁྱོད་ལ་ལམ་གཅིག་བསྟན་པ་ནི། །དུས་གསུམ་རྒྱལ་བའི་རྡོ་རྗེའི་བཀས། །ཟས་སྐལ་ཕོག་པ་དེ་རུ་སོང་། །ཟླ་

བའི་ལམ་གཅིག་མ་བསྟན་ན། ཁྱེད་རྣམས་མཁའ་ལ་རྒྱུ་བ་ཡི། །འདྲེ་ལྟོག་ཡི་དྭགས་བཀྲེས་སྐོམ་ཆེ། །ཤ་ཁྲག་དོན་སྙིང་སྲོག་ལ་རྔམས། །དེ་ཕྱིར་ཟ་བའི་ལམ་བསྟན་
པ་༑ །གསང་སྔགས་རྡོ་རྗེ་ཐེག་པ་ལ། །ལོག་ལྟ་ཁྱད་གསོད་དམོད་པ་དང་། །རྡོ་རྗེ་སློབ་དཔོན་མཆེད་ལ་སྡང་། །འགྲས་ཚོལ་དམ་ལོག་ཡ་ག་སྒྲོག །གཙུག་ལག་དབེན་
གནས་དཀོར་ནོར་འཕྲོག །རྒྱུ་འབྲས་རྣམ་སྨིན་མི་འཛེམས་པའི། །དམ་ལོག་ལས་ངན་དགྲ་བོ་ཡི། །ཚེ་བསོད་སྲིད་ནོར་དབང་ཐང་དང་། །རྟ་ཕྱུགས་ཞིང་ལ་ཟ་ལམ་
སྟོན༑ །བསྟན་དགྲའི་སྟེང་དུ་ལས་ལ་ཡ། །བསེ་རག་མུག་ཚང་དེ་རུ་ཟུང་། །ཚེ་སྲོག་ནོར་ལ་ཧབ་ཀྱིས་ཐོབ། །བསོད་ནམས་དབང་ཐང་ཟད་དུ་ཆུག ཁ་རྗེ་ཟ་ཐང་རླུང་ལ་
སྐུར༑ །བདེ་སྐྱིད་དགའ་བདེ་ཕྱགས་མས་ཐོབ། ཁ་སྨྲས་གླེང་བརྗོད་ཐན་ལྟས་དང་། །ནང་འཁྲུགས་ཕུང་གྱོད་མྱུར་དུ་ཐོང་། །གལ་ཏེ་བཀའ་ལས་མི་ཉན་ན། །དབང་དྲག་

༄༅།།འབར་བ་ཐུགས་ཁྲོས་ནས། །ཡཀྴ་མེ་དབལ་སྐར་ལྟར་འཁྲུགས། །ལས་ཀྱི་ཕོ་ཉས་སྟོང་གསུམ་གང་། །རྡོ་རྗེའི་མཚོན་ཆར་རབ་འཕྲོས་པས། །བརླག་
པར་འགྱུར་བ་གདོན་མི་ཟ། །དེ་བས་ད་ལྟ་ཕྱིར་དེངས་ཤིག །ཨ་རྩིག་དང་མེ་དབལ་སྔགས་ཤམ་སུཾ་བྷ་ནི་བརྗོད་ཅིང་། དྲང་སྲོང་དམོད་སྔགས་ནི། ཨོ་ལོག་ཏྲི་པཱ་ལ་ནན་སོགས། གནོད་བྱེད་ཀཱ་བྰ་
ཙི་བརླག་བརླག གནོད་བྱེད་བསེ་རག་འགོང་པོ་ལོ་ཉེས་དུས་འཁྲུགས་བཏང་བའི་འབྱུང་པོ་ཁོ་རང་ལ་གནོད་པ་ཐམས་ཅད་སྡིགས། རང་གཤེད་རང་ལ་ཕོབ། རང་བྱད་རང་
ལ་བཟློག ཡ་ཟློག མ་ཟློག བྷོ་བྷོ། ཟློག་ཟློག ཨུ་ཙ་ཏ་ཡ་ཕཊ། སོགས་ཁ་བསྒྱུར། ཐུན་གྱིས་བྲབ། ཐལ་མོ་བརྡབ། ཞིང་གི་ཕྱི་རོལ་དུ་རྒྱང་རིང་དུ་བསྐྱལ། གྲུ་ལ་བསྐྱོན་ནས་ཆུ་ལ་བསྐུར་ཀྱང་རུང་
ངོ༌། །ཕྱག་རྟགས་རྡོ་རྗེ་བཀླག སྲུང་འཁོར་བསྒོམ། ལས་ཀྱི་རྗེས་མི་མངོན་པར་བྱའོ། །ལོ་གླུད་འགོང་པོ་བཀར་ཡས་འདི་ཞིང་ལྷའི་ག་ཡང་སྐྱབས་ཀྱི་ཆ་རྐྱེན་དུ། སངས་རྒྱས་སྤྲུལ་པའི་སྐུས་བཀའ་གནང་དང་ཉེ་གནས་པས་བསྐུལ་བས་

འགྲོ་ལ་ཕན་པའི་སེམས་བསྐྱེད་ཀྱིས་བླ་མ་དྲག་པོའི་ཐུན་མཚམས་སུ་ཀརྨ་བསྟན་འཛིན་ཕྲིན་ལས་ཀྱིས་ངག་ནས་སྤྱོད་པ་ལྟར། ཡི་གེ་པ་ནིཀརྨ་ཨ་བྷཱ་ཝ་སིཾཧས་བགྱིས་པའོ།། །། ༈ བལ་ཡུལ་ནས་རྒྱལ་ཡོངས་ས་ཆེན་ཞེས་པ་
ལས་གུ་རུས་སྤེལ།། །།

༄༅། །འབྱུང་བཞི་མནོན་ཚུལ་དང་སྲིད་པའུའི་རྒྱབ་ཡིག་དུག་ལྔའི་ས་ཆོག་ཆུ་ཆོག་སོགས་དུར་གྱི་ལག་
ལེན་ཤིན་ཏུ་གསལ་བ་བཅས་བཞུགས་སོ།།

༄༅། །ན་མོ་མཉྫཱ་གྷོ་ཥ་ཡ། འབྱུང་བཞི་མནོན་ཚུལ་ནི། རང་ཉིད་འཕགས་པ་འཇམ་དཔལ་བསྒོམ་པ་ནི། སྐྱབས་གསུམ་སྔོན་དུ་བྱས་ལ། སྭ་བྷཱ་
ཝས་སྦྱང་། སྟོང་པའི་ངང་ལས་པཾ་ལས་པདྨ་དང་ཨཱ་ལས་ཟླ་བའི་སྟེང་དུ་རང་རིག་ཡི་གེ་དྷྲྰིཿ སེར་པོ་ཚེག་དྲག་དང་ལྡན་པ་ལས་འོད་
འཕྲོས་འཕགས་པའི་ཚོགས་ཐམས་ཅད་མཆོད། སེམས་ཅན་གྱི་དོན་བྱས། ཚུར་འདུས་པའི་རང་ཉིད་འཇམ་དཔལ་སེར་པོ་ཞལ་

༄༅། །གཅིག་ཕྱག་གཉིས། གཡས་པས་ཤེས་རབ་ཀྱི་རལ་གྲི་འཕྱར་བ། གཡོན་པའི་མེ་ཏོག་ཨུཏྤལ་ལ་འདབ་མ་ཕྱེ་
བའི་སྟེང་དུ་སྟོང་ཕྲག་བརྒྱ་པའི་གླེགས་བམ་བསྣམས་པ། ཞབས་གཉིས་སྐྱིལ་མོ་ཀྲུང་དུ་བཞུགས་པ། དར་དང་རིན་པོ་ཆེའི་རྒྱན་
གྱིས་སྤྲས་པའི་དཔྲལ་བར་ཨོཾ། མགྲིན་པར་ཨཱཿ ཐུགས་ཀར་ཧཱུྃ། ཧཱུྃ་ལས་འོད་ཟེར་འཕྲོས་དོན་གཉིས་བྱས། ཚུར་འདུས་རང་

ལ་ཐིམ། ཨོཾ་ན་མོ་མཉྫུ་ཤྲཱི་ཀུ་མ་ར་བུདྡྷ་ཡ། ཏདྱ་ཐཱ། ཨོཾ་ར་ཛེ་བྷི་ར་ཛེ་ཤུདྡྷེ་བི་ཤུདྡྷེ། ཤོ་དྷ་ནི་བི་ཤོ་དྷ་ནི། ཤོ་དྷ་ཡ་བི་ཤོ་དྷ་ཡ། ཨ་མ་ལེ། བི་མ་ལེ། ནི་ར་མ་ལེ། ཛ
ཡ་བཱ་རེ། རུ་རུ་ཙ་ལེ། ཧཱུྃ་ཧཱུྃ་ཧཱུྃ་ཕཊ་ཕཊ་ཕཊ་སྭཱ་ཧཱ། ཅེས་པའི་སྔགས་དང་། ཨོཾ་ཨ་ར་པ་ཙ་ན་དྷི ཞེས་པ་བཟླས། ཨོཾ་ན་མོ་མཉྫུ་ཤྲཱི་ས་པ་རི་ཝཱ་ར་ཨརྒྱུ་སོགས་ཀྱི་མཆོད། གུར་གུམ་
མདོག་ཅན་སོགས་གློ་ཀ་གཅིག་གིས་བསྟོད། ༈ །དེ་ནས་འབྱུང་བཞི་མནན་པ་ནི། ཤར་དུ་ལྕགས་བཞག་ནས། ཨོཾ་མ་མ་ཀ་ར་ཀ་ར་ཡེ་སྭཱ་ཧཱ། ལྷོར་ཆུ་བཞག་ལ། ཨོཾ་མ་མ་ཁཾ་ཁཾ་ཡེ་སྭཱ་ཧཱ། ནུབ་ཏུ་མེ་སོ་
 བ་བཞག་ལ། ཨོཾ་མ་མ་རཾ་རཾ་ཡེ་སྭཱ་ཧཱ། བྱང་དུ་སཙྪའམ་ས་སེར་བཞག་ལ། ཨོཾ་མ་མ་སུ་སུ་ཏཾ་ཏཾ་ཡེ་སྭཱ་ཧཱ། མཚམས་བཞིར་ཤིང་འཚེར་མ་ཅན་བཞག་ལ། ཨོཾ་མ་མ་སྔོ་ཏ་སྔོ་ཏ་ཡེ་སྭཱ་ཧཱ། དབུས་
སུ་འཇམ་དཔལ་དབྱངས་ཀྱི་སྐུ་བཞག་ལ། དགྲ་ཕྱོགས་སུ་མནན་ལ་འདི་སྐད་དོ། །ཧཱུྃ། ཤར་ཕྱོགས་ཤིང་གི་བདུད་གཡོས་པའི། །རྣོ་མཚོན་ལྕགས་ཀྱི་ངར་གྱིས་མནན། །ཨོཾ་མ་མ་ཀ་ར་ཀ་ར་ཡེ་

༄༅། །སྭཱ་ཧཱ། ལྷོ་ཕྱོགས་མེ་རླུང་འཁྲུགས་པའི་བདུད། །སླན་བྱེད་ཆུ་ཡི་གཤེར་གྱིས་མནན། །ཨོཾ་མ་མ་ཁཾ་ཁཾ་ཡེ་སྭཱ་ཧཱ། ནུབ་ཕྱོགས་ལྕགས་ངར་བདུད་
གཡོས་པའི། །བསྲེག་བྱེད་མེ་ཡི་དྲོད་ཀྱི་མནན། །ཨོཾ་མ་མ་རཾ་རཾ་ཡེ་སྭཱ་ཧཱ། བྱང་ཕྱོགས་ཆུ་རླུང་འཁྱིལ་བའི་བདུད། །བརྗིད་བྱེད་གསེར་གྱི་ས་གཞིའི་མནན། །ཨོཾ་མ་མ་སུ་
སུ་ཏཾ་ཏཾ་ཡེ་སྭཱ་ཧཱ། །མཚམས་བཞིར་ས་ནང་འཐབ་པའི་བདུད། །འཚེར་ཤིང་ཤིང་གི་དབལ་གྱི་མནན། །ཨོཾ་མ་མ་སྔོ་ཏ་སྔོ་ཏ་ཡེ་སྭཱ་ཧཱ། །དེ་རིང་རྒྱུ་སྦྱོར་ཡོན་བདག་གི། །
འབྱུང་བ་ལྔ་ཡི་ངན་སྡིག་རྣམས། །རང་རང་གཉན་པོ་རྫས་ཀྱི་མནན། །མནན་ནོ་དུག་སོགས་འབྱུང་བའི་བདུད། །མནན་པ་ཡིན་ན་མ་སྡང་ཅིག །སྟག་སེང་ཁྱུང་འབྲུག་
འདིར་ཡར་བསྐྱེད། །སྦྱིན་བདག་འདི་ཡི་ལོ་ཁམས་ལ། །སྲོག་ལུས་དབང་ཐང་རླུང་རྟ་བསྐྱེད། །ཀུན་འདུས་སརྦ་འདུ་འདུ་ཧོ། །སྐབས་འདིར་འཇམ་དཔལ་ནག་པོའི་རྩ་སྔགས་བརྗོད་

སྔགས་ནི། ཨོཾ་པྲ་སོད། ཆུ་སོད། དུ་ཏ་སོད། དུ་མི་སོད། སྙིང་མགོ་ཆོད། ཁ་ལ་ཛ་ཀཾ་ཤཾ་རྦད་ཕཊ་སྭཱ་ཧཱ། དེ་ནས་འབྱུང་བཞི་རང་ཕྱོགས་སུ་སློག་པ་ནི། ཤར་ཕྱོགས་བསྐྱེད་བྱེད་
ཤིང་གི་ལྷ། །ཤིང་གི་ལྷ་ལ་ཕྱག་འཚལ་ལོ། །ལྷོ་ཕྱོགས་གསོ་བྱེད་མེ་ཡི་ལྷ། །མེ་ཡི་ལྷ་ལ་ཕྱག་འཚལ་ལོ། །ནུབ་ཕྱོགས་བརྟན་པ་ལྕགས་ཀྱི་ལྷ། །ལྕགས་ཀྱི་ལྷ་ལ་
ཕྱག༴ །བྱང་ཕྱོགས་ཀུན་གསོ་ཆུ་ཡི་ལྷ། །ཆུ་ཡི་ལྷ་ལ་ཕྱག །མཚམས་བཞི་འགྱུར་མེ་ས་ཡི་ལྷ། །ལྷ་ལྔའི་སྐུ་ལ་ཕྱག་འཚལ་ལོ། །ཤར་ཤིང་། ལྷོརམེ། ནུབ་ཏུ་ལྕགས། བྱང་དུ་
ཆུ། མཚམས་བཞིར་སཱཙྪའམ་ས་སེར་སློག་གོ །དེ་ལྟར་མ་ལོག་པར་ཁང་སྟེང་དུ་སྐྱལ་ལོ། །འབྱུང་བཞི་འཁྲུགས་ན་ལྷ་སྲིན་འཁྲུགས། མ་འཁྲུགས་རང་ཕྱོགས་གནས་སུ་འཇོག །བཀྲ་ཤིས།། །། ༄༅། །སྲིད་པའུ་
ཧོའི་རྒྱབ་ཡིག་བཞུགས་སོ།། ཨོཾ་སྭ་བྷཱ་ཝས་སྦྱངས། སྟོང་པའི་ངང་ལས་རང་གི་སེམས་ཉིད་ངྷྰིཿ ཡིག་དམར་སེར་འཕྲོས་འདུ་ཡོངས་སུ་གྱུར་པ་ལས་མཧཱ་གསེར་གྱི་རུས་སྦལ་

༄༅།།བཙོ་སྦྱང་གསེར་ལྟར་སེར་བ། དེའི་ལྟེ་བ་ན་རིམ་པ་གསུམ་དུ་བྱས་པའི་ལྟེ་བ་ཕོ་བྲང་གླིང་དགུ། དེའི་ཕྱིའི་རྩིབས་བརྒྱད་ལ་སྤར་ཁ་ཆེན་པོ་བརྒྱད། དེའི་
ཕྱིར་ལིང་རྩེ་རྣམ་པ་བཅུ་གཉིས་ལ་ལོ་སྐོར་བཅུ་གཉིས། རྭ་གཡས་པ་དུང་གི་རྡོ་རྗེ་ལ་རྒྱལ་རིགས་ཀྱི་སྦྲུལ་དཀར་ཁྲ་དཀྲིགས་པ། རྭ་གཡོན་པ་གསེར་གྱི་རྡོ་རྗེ་ལ་རྗེས་རིགས་ཀྱི་
སྦྲུལ་སེར་ཁྲ་དཀྲིགས་པ། ལྕེ་ཟངས་ཀྱི་རྡོ་རྗེ་ལ་དམངས་རིགས་ཀྱི་སྤྲུལ་དམར་ཁྲ་དཀྲིགས་པ། མཇུག་མ་ལྕགས་ཀྱི་རྡོ་རྗེ་ལ་གདོལ་རིགས་ཀྱི་སྦྲུལ་ནག་ཁྲ་དཀྲིགས་
པ༑ ཡན་ལག་བཞིའི་སྦལ་པའི་རྒྱལ་མཚན་འཕྱར་བ། མཇུག་མར་གཟའ་ཆེན་པོ་བརྒྱད་གཙང་རིགས་གནས་པ། སྐུ་ལ་བསྐལ་པའི་མེ་རིས་དམར་སེར་རབ་ཏུ་འཕྲོ་
བ༑ སྨིན་མཚམས་ན་འཕགས་པའི་རིགས་གསུམ་མགོན་པོས་གཙུག་ལག་མདོ་བཞི་ལྷང་ལྷང་གསུངས་པ། མདོ་བཞི་ནི། སྣང་བརྒྱད། སྡོང་རྒྱན། དག་པ་གསེར་

མདོ༑ བཀྲས་བརྩེགས་བཞིའི་ལས་དང་བྱ་བ་ཐམས་ཅད་མི་རུང་མི་ཤིས་མི་མཐུན་པའི་ཕྱོགས་རིགས་ཐམས་ཅད་ཞི་བར་གྱུར་ཅིག ༀ་མ་ཧཱ་ཀི་ལི་མོ་ཏཱ་ཡེ་སྭཱ་ཧཱ། ཏདྱ་
ཐཱ༑ ཨོཾ་ཧཱ་ལ་ཧཱ་ལ་སྭཱ་ཧཱ། ཧཱི་ལི་ཧྰི་ལི་སྭཱ་ཧཱ༔ ཧུ་ལུ་ཧུ་ལུ་སྭཱ་ཧཱ༔ ཨ་ཏི་མུ་ཀཱི་པ་ན་ཡེ་སྭཱ་ཧཱ༔ ཨཀ་ནི་ཨ་བྱི་ལ་མནྡྷ་ལ་མཎྜ་ལེ་སྭཱ་ཧྰཿ ལོ་རྒྱལ་པོ་ཟླ་བ་བློན་པོ་
ཞག་དམག་མི་དུས་ཚོད་མཚོན་ཆ་ལོ་སྐོར་བཅུ་གཉིས་ལོ་གཉན་ཟླ་གཉན་ཞག་གཉན་ཕྱོགས་གཉན་མཚམས་བརྒྱད་ཀྱི་ས་བདག་ཀླུ་གཉན་ཐམས་ཅད་བཅོས་སོ། །བདག་གི་ས་
རྐོ་རྡོ་སློག་མཁར་ལས་རོ་བག་གི་ལས་མདོས་གཏོར་ལ་སོགས་པ་ཞི་དྲག་གི་ལས་ཐམས་ཅད་ལ་རུ་ང་ཕྲག་དོག་ཀུ་རེ་ཀྱལ་ཀ་མ་བྱེད་པར་ལོ་སྐོར་བཅུ་གཉིས་ཀྱི་ཕྱག་རྒྱ་འདི་ལ་
ལྟོས་ཤིག་བཀྲ་ཤིས་དང་བདེ་ལེགས་སུ་གྱུར་ཅིག ཨོཾ་ཀི་ལི་མི་ལི་པྲ་ཏ་ལི། ཨོ་དེ་བ་དེ་ལེ་སྭཱ་ཧཱ། ཉི་མ་ལ་སོགས་པའི་གཟའ་ཆེན་པོ་བརྒྱད་སྨིན་དྲུག་དང་སྣར་མ་ལ་སོགས་

༄༅། །པའི་རྒྱུ་སྐར་ཉེར་བརྒྱད་རྣམས་རྣལ་འབྱོར་པ་བདག་གི་ས་རྐོ་རྡོ་སློག་མདོས་གཏོར་ལ་སོགས་ཞི་དྲག་གིས་ལས་ཐམས་ཅད་ལ་རུ་ང་ཕྲག་དོག་མ་བྱེད་ཀུ་རེ་
དང་ཀྱལ་ཀ་མ་བྱེད་པ་གཟའ་དང་རྒྱུ་སྐར་གྱི་ཕྱག་རྒྱ་འདི་ལ་ལྟོས་ཤིག་ཞི་བ་དང་བྱང་ཆུབ་ཀྱི་སེམས་དང་ལྡན་པར་མཛོད་ཅིག གཏོང་གྲོགས་དཔུང་རོགས་མཛོད། །ཨོཾ་ཨ་ཀ་
ནི་ནི་ཀ་ནི་ཨ་བྱི་ལ་མཎྜ་ལེ་སྭཱ་ཧཱ། ལོ་རྒྱལ་པོ་ས་བདག་ཐེ་སེ་ལ་སོགས་རྗེ་བློན་བཅོ་བརྒྱད། ཟླ་བའི་ས་བདག་པི་ལིང་ཟིང་ཀི་ཀང་ཧལ་ཁྱི་གནམ་ཁྱི་གཟའ་སྐར་ངན་པ་ཐམས་
ཅད་རྣལ་འབྱོར་པ་བདག་ཅག་གི་ཤིང་གཉན་བཅད་པ་དང་ས་གཉན་རྐོ་བ་ལ་སོགས་པ་ཞི་དྲག་གི་ལས་ཐམས་ཅད་ལ་རུ་ང་དང་ཕྲག་དོག་མ་བྱེད་ཀུ་རེ་ཀྱལ་ཀ་མ་བྱེད་པ་བདག་རྗེ་
བློན་གྱི་ཕྱག་རྒྱ་འདི་ལ་ལྟོས་ཤིག་ཞི་བ་བྱང་ཆུབ་ཀྱི་སེམས་དང་ལྡན་པར་མཛོད་ཅིག ༀ་ཀྱི་ལ་པ་རི་ཤ་ཨ་པ་ཡ་ཧཱུྃ་ཧཱུྃ་ཧཱུྃ་ཧོ་ཧོ་ཧོ་ཐཱ་ཐཱ་ཐྰ་ན་ག་སརྦ་སྭཱ་ཧཱ། ཨོཾ་མེར་མེར་ཐུཾ་ཐུཾ་

ཐཾ་པར་འགྲེ་ལ་སྭཱ་ཧཱ། ཨོཾ་སརྦ་ཏ་ཐཱ་ག་ཏ་ཨ་ཡུ་པུནྟི་ཀུ་རུ་སྭཱ་ཧཱ། བདེ་ལེགས་སུ་གྱུར་ཅིག ཀླུའི་རྒྱལ་པོ་དགའ་བོ་དང་འཇོག་པོ་རྒྱལ་རིགས་དམངས་རིགས་བྲམ་ཟེའི་
རིགས་གདོལ་པའི་རིགས་ལ་སོགས་པ་ཀླུ་གཉན་ས་བདག་ཐམས་ཅད་བཅོས་སོ། །རྣལ་འབྱོར་པ་བདག་ཅག་གི་ཆུ་འགྱུར་ས་རྐོ་རྡོ་སློག་པ་ཤིང་གཉན་བཅད་པ་བྲག་གཉན་ཤོག་
པ་རོ་བག་གི་ལས་ལ་སོགས་པ་ཞི་དྲག་གི་ལས་ཐམས་ཅད་ལ་རུ་ང་དང་ཕྲག་དོག་མ་མཛད་ཅིག གཞན་ཡང་གཉན་ཆེན་པོ་སྡེ་བཞི་གཉན་ཕྲན་བཅུ་དྲུག་ཡུལ་རིགས་ཀྱི་གཞི་
 བདག་ས་བདག་ཀླུ་གཉན་ཐམས་ཅད་ཞི་བ་དང་བདེ་ལེགས་སུ་བཅོས་སོ། །གཏོང་གྲོགས་དང་ཁ་འཛིན་མཛོད་ཅིག ཏདྱ་ཐཱ་ཏ་ཐ་ཨ་ཏ་སརྦ་ཤྰིནྟཾ་ཀུ་རུ་ཡེ་སྭཱ་ཧཱ། ལོ་ཟླ་ཞག་
དུས་ལ་དབང་བྱེད་པའི་ལོ་རྒྱལ་པོ་ཟླ་བ་བློན་པོ་ཞག་དམག་མི་དུས་ཚོད་མཚོན་ཆ་ས་བདག་རྗེ་བློན་རྣལ་འབྱོར་མ་གཤིན་རྗེ་དུས་མཚན་མ་ཀི་ཀང་གནམ་ཁྱི་ཟི་ཕུང་པི་ལིང་ཚེས་ལ་

༄༅། །རྒྱུ་བ་ཧལ་ཁྱི་ལོ་སྐོར་བཅུ་གཉིས་སྤར་ཁ་བརྒྱད་སྨེ་བ་དགུ་གཟའ་སྐར་ས་བདག་དུས་ཚོད་ངན་པ་ཐམས་ཅད་སྲི་པའུའི་ཕྱག་རྒྱ་འདི་ལ་ལྟོས་ཤིག་རུ་ང་དང་
ཕྲག་དོག་མ་བྱེད་ཀུ་རེ་ཀྱལ་ཀ་མ་བྱེད་ཞིག་རང་རང་བདེ་ལེགས་སུ་གྱུར་ཅིག ཨོཾ་ཨ་ཀ་ནི་ནི་ཀ་ནི་ཨ་བྱི་ལ་མཎྜ་ལེ་སྭཱ་ཧཱ། གི་ལི་ས་ཡ་བ་ཏི་ཡ་ཨ་དྷི་པ་ཏ་ཡེ་ཧུ་ཡ་ཧུ་ཡ་སྲུ་པུ་
ཙི་ནི་ཨ་དྷི་མ་ཏ་ལི་ཨོཾ་སརྦ་བི་ད་ཡ་སྭཱ་ཧཱ། གཟའ་ཆེན་པོ་བརྒྱད་ལྟ་ལ་བཞུགས་ཤིག །ཤར་ཕྱོགས་འབྱུང་བ་ཤིང་གི་ལྷ། །ལྷོ་ཕྱོགས་འབྱུང་བ་མེའི་ལྷ། །ནུབ་ཕྱོགས་འབྱུང་
བ་ལྕགས་ཀྱི་ལྷ། །བྱང་ཕྱོགས་འབྱུང་བ་ཆུའི་ལྷ། །མཚམས་བཞི་འབྱུང་བ་སའི་ལྷ། །ལྷ་ཚོགས་རྣམས་ལྟ་ཆེན་འདི་ལ་བཞུགས་ཤིག རུས་སྦལ་འབྱུང་བའི་ལྷ་ལྔ་ལྟ་ཆེན་
འདི་ལ་བཞུགས་ཤིག གཟིགས་ཤིག་བདག་ཅག་རྒྱུ་སྦྱོར་ཡོན་བདག་ལ་མ་ལྟ་ཞིག མ་ཚོགས་ཤིག འབྱུང་ལྔའི་ལྷ་ཚོགས་ཐམས་ཅད་ལ་བཞུགས་ཤིག སྨིན་དྲུག་ནས་བྲ་

ཉེ་ལ་སོགས་རྒྱུ་སྐར་ཉི་ཤུ་རྩ་བརྒྱད་ལྟ་ལ་བཞུགས་ཤིག དེ་རིང་གི་འདུ་བ་འདི་ལ་ས་བདག་ངན་པ་ཐམས་ཅད་ལྟ་ལ་བཞུགས་ཤིག དེ་རིང་ས་རྒྱ་མ་ཁྲོ་ཞིག སྤར་ཁ་མ་ཆག་
ཅིག རྨེ་བ་མ་རལ་ཅིག རུ་ང་ཕྲག་དོག་མ་བྱེད་ཅིག ཟླ་བ་མ་ཁྲུག་ཅིག ཞག་མ་རྐུ་ཞིག དུས་ཚོད་མ་འགྱུར་ཅིག དར་གུད་མ་ལོག་ཅིག བདུད་དུ་མ་འབེབས་
ཤིག ས་མ་འགྱུར་ཅིག རུ་ང་ཕྲག་དོག་མ་བྱེད་ཅིག ཀོ་ལོང་མ་སྔོན་ཅིག ཞི་བ་དང་བདེ་ལེགས་སུ་གྱུར་ཅིག ཏདྱ་ཐཱ་ཨོཾ་ཧ་ལ་ཧ་ལ་སྭཱ་ཧཱ། ཧི་ལི་ཧི་ལི་སྭཱ་ཧཱ། ཧུ་ལུ་
ཧུ་ལུ་སྭཱ་ཧཱ། ཨ་ཏི་མུ་ཏི་པ་ན་ཡེ་སྭཱ་ཧཱ། ཨོཾ་ཨ་ཀ་ནི་ནི་ཀ་ནི་ཨ་བྱི་ལ་མཎྜ་ལེ་སྭཱ་ཧཱ། ཨོཾ་ཡེ་དྷརྨྰ་ཧེ་ཏུ་པྲ་བྷ་ཝ་ཧེ་ཏུནྟེ་ཥཱནྟ་ཐཱ་ག་ཏོ་སོགས། ཨོཾ་སུ་པྲ་ཏིཥྛབཛྲ་ཡེ་སྭཱ་
ཧཱ༑ སརྦ་མངྒ་ལཾ།། དེ་ནས་ས་ཆོག་ཆུ་ཆོག་སོགས་བྱ་བ་ནི་འཇམ་དཔལ་གོང་ལྟར་བསྒོམ་ལ་བསང་མཆོད་ཚོགས་མཆོད་བསུར་བསྔོ་གསེར་སྐྱེམས་སོགས་བྱའོ། ཀྱཻ། རིགས་ཀྱི་བུ་ཁྱོད་སྙན་སོན་ཅིག །

༄༅།།འབྱོན་ཞིང་བཞུགས་པའི་གནས་སུ་ནི། །དེ་རིང་དུས་ཚེས་བཟང་པོ་འདི། །བླ་རི་བཀྲ་ཤིས་རིའི་རྒྱལ་པོ། །གནམ་ནི་འཁོར་ལོ་རྩིབས་བརྒྱད་ཡས་ནས་
ཕུབ༑ །ས་ནི་པདྨ་འདབ་བརྒྱད་མས་ནས་གཏིང་། །བར་སྣང་བདུད་རྩིའི་འོད་དུ་འབར། །ཕུ་རུ་དར་དཀར་ཡོལ་བའི་སྦྲེལ། །ལྷ་བྱ་གོང་མོ་གསུང་དུ་སྙན། །ཆུ་ཕྲན་སྟོང་གི་
མཆོད་པར་འདུས། །གཡུ་ཤིང་ཤུག་པའི་རྒྱན་ཡང་ཆགས། །རྩེ་ལ་བྱ་རྒྱལ་ཁྱུང་ཡང་ལྡིང་། ཤྭ་རྐྱང་མང་པོ་བྲོ་ཡང་བརྡུང་། །མེ་ཏོག་མཛེས་མདངས་འོད་ཀྱང་
འདུས༑ །བུང་བ་མང་པོ་གླུ་ཡང་ལེན། །རྩེ་མོ་རི་རྒྱལ་གནམ་ལ་རྙོག །བསྐྱེད་པ་མཐའ་བཞི་ལྷུན་ཡང་ཆགས། །ཐུ་ཤོམ་རི་ལ་འདབ་བསྐྱོན་ལ། །བཀྲ་ཤིས་མང་པོའི་
མཐའ་བརྟན་པ། །དེ་ནི་རི་ཡི་རྒྱལ་པོ་ཡིན། །དྲང་སྲོང་ཤེས་ཅན་དུར་ཡང་ནི། །སྔོན་དུས་རི་ཡི་སྟེང་ན་བཞུགས། །བདག་གི་རུས་རིང་སྤྱན་འདྲེན་ནོ། །དེ་ལ་གཤེགས་

ཤིང་གཞུང་དུས་བབས། །དཔྱད་མཁན་བདག་གི་གཡས་གཡོན་གྱི། །ཡུལ་གྱི་རི་ལ་སྐྱེས་པ་བཞིན། །དབང་གི་དུར་འདི་འདབས་པའོ། །རྒྱུ་འབྱོར་ཡོན་བདག་ཤུལ་
བཞུགས་པའི། །འབྱོར་པ་ཤིང་འདབས་ཤིང་རྒྱས་ཤོག། ༈ ཆུ་ཡི་དུས་ལ་འདི་སྐད་དོ། །གནས་འདིར་རྒྱ་མཚོ་ཆེན་པོ་ཡིས། །རྩ་བ་གངས་རིའི་ཆུ་རྒྱུན་འབབས། །སྣེ་མོ་ས་
གཞི་ཀུན་ལ་ཁྱབ། །སྐེད་པ་གཏིང་ཟབ་ལྷུན་ཆགས་པ། །ངང་ངུར་བྱ་ཕྲན་གསུང་སྙན་སྒྲོགས། །ལུ་མ་ལྷུན་པོ་མཐའ་མཛེས་ལ། །དངུལ་གྱི་བྱེ་མའི་གདན་གཏིང་ལ། །ཀླུ་
རྒྱལ་རྣམས་ནས་མཁར་བཙན་པ། །ཆུ་རྟ་ཆུ་གླང་རྣམས་ཀྱང་ཆགས། །ནོར་བུ་མིའི་བང་མཛོད་དང་། །སྒྱུར་ལྕམ་ཉ་མོ་གར་བྱེད་པའི། །ཉ་ཟླ་གཟའ་སྐར་མེ་ལོང་ལ། །
མགུལ་ལ་འཕྲེང་དཀར་རུས་རྒྱན་བརྒྱན། །དེ་ནི་བཀྲ་ཤིས་འོ་མའི་མཚོ། །སྔོན་ཚེ་བྲམ་ཟེ་དུར་ཡང་བཏབ། །དེ་རིང་བདག་གི་རུས་བུ་འདྲེན། །གནས་འདིར་གཤེགས་ཤིང་

༄༅།།བཞུགས་དུས་བབས། །དཔྱད་མཁན་བདག་གི་བལ་ཡུལ་གྱི། །ཆུ་ལ་དབང་བའི་དུར་བཏབས་སོ། །རྒྱུ་འབྱོར་ཡོན་བདག་ཤུལ་ལུས་ཀྱི། །མི་བརྒྱུད་
དུར་ལ་འདི་སྐད་དོ། །གནས་མཆོག་འདི་རུ་ཞུ་ཆེན་མེ། །ཁང་བཟང་ཟ་ལ་ཏོག་དང་ནི། །མཛེས་པའི་དྲྭ་བ་སྤོས་དཀར་དང་། །ཙནྡན་ལྷ་ཤིང་
ཤུག་པ་སྤུངས། །སྙན་པའི་རོལ་མོ་སྣ་ཚོགས་གྲགས། །ཉེ་དུ་རྣམས་ཀྱི་ཕྱག་ཀྱང་འཚལ། །ལྷ་དང་བླ་བཞུགས་ཆོས་སྒྲ་སྒྲོག །མར་མེ་གཏོར་མཛེས་ལྷ་ཡི་དུང་། །དུད་
སྤྲིན་ནམ་མཁའ་བཀྲ་ཤིས་འཇའ་ཚོན་བཀྲ། །མེ་ལྷའི་རྒྱལ་བཞུགས་ལྷ་གནས་ཡིན། །ཉན་ཐོས་དགྲ་བཅོམ་རྣམས་ཀྱི་ནི། །དུར་ཞུ་ལྷག་མེད་མྱ་ངན་འདས། །དེ་རིང་བདག་
གི་རུས་བུ་འདི། །མེ་ལྷ་སྤྱན་འདྲེན་གནས་འདིར་གཤེགས། །བཞུགས་པའི་དུས་བབས་རྒྱ་གར་བའི། །བསྲེག་པ་མེའི་དབང་དུར་འདེབས། །རྒྱུ་འབྱོར་ཡོན་བདག་བཤུལ་

བཞུགས་རྣམས། །བསོད་ནམས་མེ་ལྟར་འབར་བར་ཤོག། ༈ ས་ཡི་དུར་ལ་འདི་སྐད་དོ། ཀྱི། གནས་འདིར་དོག་པ་གྲོ་མོ་འདི། །འགྲོ་བ་སེམས་ཅན་ཀུན་གྱི་མ། །ཀུན་ཀྱང་
ས་ལ་རྒྱུ་བ་སྟེ། །གླིང་བཞི་རི་རབ་ས་ལ་བརྟེན། །རྩི་ཤིང་མེ་ཏོག་ས་ལ་སྐྱེས། །རིན་པོ་ཆེ་ཡང་ས་ལས་འབྱུང་། །རླུང་ཡང་སར་ཚུགས་ཆུ་ཡང་སར་གྲུབ་པ། །མེ་ཡང་ས་
ལ་སྐྱེས་པའོ། །ས་འདི་ཡོན་ཏན་ཀུན་གྱི་ཞིང་། །སྔོན་ཚེ་ཆོས་རྒྱལ་ཚོགས་རྣམས་ཀྱི། །བང་སོབ་ས་ལ་བརྩིགས་པ་དང་། །དེ་རིང་བདག་གི་ས་བང་ལ། །སྤྱན་འདྲེན་
གཤེགས་ཤིང་བཞུགས་དུས་བབས། །བོད་རྣམས་སྦ་བར་སར་གནང་གིས། །དུར་འདེབས་རྒྱུ་འབྱོར་ཡོན་བདག་གི། །བཤུལ་དུ་ལུས་རྣམས་ཡོན་ཏན་ཀུན། །རིན་ཆེན་
གསེར་ལྟར་བཟང་གྱུར་ཅིག། ༈ དུར་ལྕགས་ཀྱི་གྲུབ་ལུགས་ནི། ཀྱི། བྱོན་བཞུགས་ས་ཡི་གནས་འདི་ལ། །ཡིད་འོང་གནས་བཟང་གདུག་རྩུབ་དང་། །ངན་པ་མེད་པའི་ཕྱོགས་

༄༅། །བཟང་ལ། །དུར་དུ་བཞུགས་པའི་སྐྱེམས་འདིའོ། །ཆང་ཚོད་ཉིང་ཁུ་བཤད་ཅན་གནག །ཟས་གཡོས་བཅུད་དང་ཆེའོ་སྙམ། །ཤིང་ཏོག་རྩི་ཏོག་དཀར་
མངར་གསུམ། །མདོར་ན་ཞལ་ཟས་མངར་དགུ་དང་། །དགོས་དགུའི་ནོར་དང་མཛེས་དགུའི་རྒྱན། །དེ་ནི་ལྷ་ཡིས་ལོངས་སྤྱོད་ཡིན། །སྔོན་ཚེ་དགེ་བའི་བཤེས་གཉེན་
དུར༑ །འགྲོ་བའི་དོན་དུ་བཞུགས་པ་དང་། །དེ་རིང་བདག་གི་རུས་བུ་ཡང་། །བཞུགས་པའི་གནས་སུ་སྤྱན་འདྲེན་ནོ། །གནས་འདིར་གཤེགས་ཤིང་བཞུགས་དུས་
བབས། །རྒྱ་ནག་ཡུལ་གྱིས་གྲུབ་པ་ལྕགས། །དབང་བའི་དུར་འདེབས་རྒྱུ་འབྱོར་བ། །ལུས་ཀྱི་ཚེ་སྲོག་ལྕགས་དར་དུ། །བསྲ་ཞིང་ཡུན་རིང་གནས་གྱུར་ཅིག །ཅེས་བརྗོད་
དུར་ལྔའི་བ་སྔོན་དང་ས་ཆོག་སོགས་བིཊྛརྱ་ལས་བྱུང་བ་འདི་ཡང་དུར་གྱི་ལག་ལེན་བྱེད་མི་རྣམས་ལ་ཤིན་ཏུ་གལ་ཆེའོ།། །། ༈ བལ་ཡུལ་ནས་རྒྱལ་ཡོངས་ས་ཆེན་ཞེས་པ་ལས་གུ་རུས་སྤྲེལ།། །།

༄༅། །ན་མོ་གུ་རུ་དེ་ཝ་ཌཱ་ཀི་ནི། ཚོགས་ཀྱི་མཆོད་པ་བྱ་བ་ནི། ཡོ་བྱད་རྣམས་བཤམས་ཏེ། ཚོགས་འཁོར་བྱིན་རླབས་ནི། བསང་ཆུ་གཙང་མ་དྲན་
ལ། ཨོཾ་ཆོས་རྣམས་མི་དམིགས་སྟོང་པའི་ངང་། །ཨྰཿ ཐོད་དཀར་དཔྲལ་བ་རང་ལ་བསྟན། །ཧཱུྃ་ཤ་ལྔ་ཡེ་ཤེས་བདུད་རྩི་ལྔ། །ཧྲྰིཿ ཚོགས་མཆོད་
བདུད་རྩི་རྒྱ་མཚོ་གྱུར། །ཨོཾ་ཨཱཿ ཧཱུྃ་ཧྲྰི། ལན་གསུམ་བརྗོད། སྤྱན་དྲངས་པ་ནི། ཕཊཿ སྨྲ་བསམ་བརྗོད་མེད་ངང་ཉིད་ལས། །དུས་གསུམ་བླ་མ་
གཤེགས་སུ་གསོལ། །འོག་མིན་ཆོས་དབྱིངས་ཕོ་བྲང་ནས། །ཡུམ་ཆེན་ཤེར་ཕྱིན །ལྕང་ལོ་ཅན་གྱི་གནས་མཆོག་ནས། །ཡི་དམ་ལྷ་ཚོགས༴ །
མཁའ་སྤྱོད་དག་པའི་ཞིང་ཁམས་ནས། །རྡོ་རྗེའི་བཙུན་མོ༴ །ཉི་ཤུ་རྩ་བཞིའི་གནས་མཆོག་ནས། །དཔའ་བོ་མཁའ་འགྲོ །བསིལ་བ་ཚལ་གྱི་དུར་

ཁྲོད་ནས། །དམ་ཅན་ཆོས་སྐྱོང༴ །རང་སྣང་དག་པའི་ཕོ་བྲང་ནས། །མཆེད་གྲོགས་ཆོས་མཛད༴ །དོ་ནུབ་གནས་འདིར་བྱིན་རློབས་ལ། །ཚོགས་
རྫས་འདི་ལ་བཅུད་ཅིག་ཆུག །འདིར་ཚོགས་རྣལ་འབྱོར་ཐམས་ཅད་ལ། །མཆོག་དང་ཐུན་མོང་དངོས་གྲུབ་སྩོལ། །ཞེས་བརྗོད། དེ་ནས་ཚོགས་ཕུད་ཆ་
གཉིས་སུ་བྱས་ལ། གཅིག་དཀོན་མཆོག་ལ་ཕུལ། གཅིག་ནམ་མཁར་གཏོར་ལ་འདི་སྐད་དོ། །ཨོཾ་ཨྰཿཧཱུྃ། རྩ་བརྒྱུད་བླ་མ་ཐམས་ཅད་ལ། །ཚོགས་མཆོད་བདུད་
རྩིའི་རྒྱ་མཚོ་འབུལ། །ཡི་དམ་དཀྱིལ་འཁོར་ལྷ་ཚོགས་ལ། །ཚོགས་མཆོད༴ །རིགས་འགྲེ། གནས་གསུམ་དཔའ་བོ་མཁའ་འགྲོ་ལ། །ཚོགས་
ལ༴ །ཆོས་སྐྱོང་མ་མགོན་ལྕམ་དྲལ་ལ། །ཚོགས་མཆོད༴ །བཀའ་སྡོད་དམ་ཅན་རྒྱ་མཚོ་ལ། །ཚོགས །ཆོས་བདག་གནས་བདག་ཐམས་ཅད་

༄༅།། ལ། །ཚོགས །མཆེད་དང་ལྕམ་དྲལ་ཐམས་ཅད་ལ། །ཚོགས༴ །བསྐང་ངོ་སྐྱང་བས་ཐུགས་དམ་བསྐང་།
ཉམས་ཆག་ཐམས་ཅད་སོས་གྱུར་ཅིག །སྡིག་སྒྲིབ་ཐམས་ཅད་དག་གྱུར་ཅིག །འབྲས་བུ་སྐུ་གསུམ་སྨིན་གྱུར་ཅིག །ག་ཎ་ཙཀྲ་པུཉྩ་ལ་ཁཱ་ཧི། དེ་
ནས་ཚོགས་ལ་རོལ་ནས་ལྷག་མ་གཏོང་བ་ནི། བྱ་ཁྱུང་གི་ཕྱག་རྒྱ་དང་བཅས་ལ། ཧཱུྃ། གཞན་ཡང་ལས་ཀྱི་མཁའ་འགྲོ་མ། །མྱུར་མགྱོགས་མཚན་ལྡན་ཐམས་
ཅད་དང་། །འཇིག་རྟེན་མཁའ་འགྲོ་རྫུ་འཕྲུལ་ཅན། །ཁྲོ་གཏུམ་འཇིགས་པའི་རྣམ་པ་དང་། ཤ་ཟ་མཁའ་འགྲོ་རྫུ་འཕྲུལ་ཅན། །སྟོང་གསུམ་དབང་
དུ་འདུད་པ་སོགས། །ལས་ལ་མྱུར་བའི་ཕོ་ཉ་རྣམས། །དམ་ཚིག་དབང་གི་འདིར་གཤེགས་ལ། །ཕུད་ལྷག་བཤལ་ཆུའི་གཏོར་མ་བཞེས། །དཀོན་

མཆོག་གསུམ་གྱི་བསྟན་པ་བསྲུངས། །ལོག་པར་བལྟ་བའི་དགྲ་བགེགས་སྒྲོལ། །རྣལ་འབྱོར་བཅོལ་བའི་ཕྲིན་ལས་མཛོད། །ཨོཾ་སརྦ་ཁ་ཁ་ཁཱ་ཧི་ཁཱ་
ཧི༑ ཨུཙིཏྠ་བཀྵ་བཀྵ་བྷྱེ་སྭཱ་ཧཱ། ཞེས་བརྗོད་ལ་ལྷག་མ་ཕྱིར་གཏོར། རོ་གཅོད་ལ་སོགས་པའི་སྐབས་སུ་བྱ་འབེབས་བྱེད་དགོས་བྱུང་ན། གཏོར་མ་ལྔ་བཤམས་ནས། རོའི་
སྙིང་ཁ་དང་ཡན་ལག་བཞིའི་སྟེང་དུ་བཞག བུདྡྷཌྰཀྐི་ནི་ཨི་དཾ་བ་ལིང་ཏ་ཁ་ཁ་ཁཱ་ཧི་ཁཱ་ཧི། ཞེས་སངས་རྒྱས་མཁའ་འགྲོ་མ་ལ་འབུལ། བཛྲ་ཌཱཀྐི་ནི་ཨི་དཾ་བ་ལིང་ཏ་
ཁ་ཁ༴ ཞེས་རྡོ་རྗེ་མཁའ་འགྲོ་མ་ལ་འབུལ། རཏྣ་ཌྰ་ཀི་ནི་ཨི་དཾ་བ་ལིང་ཏ༴ ཞེས་རིན་ཆེན་མཁའ་འགྲོ་མ་ལ་འབུལ། པདྨ་ཌྰཀྐི་ནི་ཨི་དཾ་བ་ལིང་ཏ༴ ཞེས་པདྨ་
མཁའ་འགྲོམ་ལ་འབུལ། ཀརྨ་ཀྐི་ནི་ཨི་དཾ་བ་ལིང་ཏ་ཁ་ཁ༴ ཞེས་ལས་ཀྱི་མཁའ་འགྲོ་མ་ལ་འབུལ། དེ་ནས་རོ་ལ་ཕར་འགོམ་ཚུར་འགོམ་བྱས་ཏེ་རོའི་ལག་པ་གཡས་པས་

༄༅། །དབུས་དང་ཕྱོགས་བཞིར་གཡོབ་ཅིང་། ཕཊཿ དབུས་ཀྱི་ཕྱོགས་ནས་བྱ་གཅིག་བྱོན། །སངས་རྒྱས་རིགས་ཀྱི་བྱ་གཅིག་
བྱོན༑ །བྱ་ཆེན་གནམ་ཕང་གཅོད་ཅིང་བྱོན། །བྱ་འབྲིང་བར་སྣང་གང་བཞིན་བྱོན། །བྱ་ཆུང་ས་གཞི་གང་བཞིན་བྱོན། །བྱོན་ནས་བཾ་ཆེན་འདི་ལ་
རོལ༑ །ཕཊཿ ཤར་གྱི་ཕྱོགས་ནས་བྱ་གཅིག་བྱོན། །རྡོ་རྗེ་རིགས་ཀྱི་བྱ༴།བྱ་ཆེན་གནམ༴ །བྱ་འབྲིང་བར༴ །བྱ་ཆུང་ས༴ །བྱོན་ནས་
བཾ༴ ཕཊཿ ལྷོ་ཡི་ཕྱོགས་ནས ༴།རིན་ཆེན་རིགས་ཀྱི༴ །བྱ་ཆེན༴ །བྱ་འབྲིང༴ །བྱ་ཆུང་ས༴ བྱོན་ནས༴ །ཕཊཿ ནུབ་ཀྱི་ཕྱོགས །
པདྨ་རིགས་ཀྱི།བྱ་ཆེན༴ །བྱ་འབྲིང༴ །བྱ་ཆུང་ས༴ །བྱོན་ནས༴ །ཕཊཿ བྱང་གི་ཕྱོགས༴ །ལས་ཀྱི་རིགས༴ །བྱ་ཆེན༴ །བྱ་

འབྲིང༴ བྱ་ཆུང་ས༴ །བྱོན་ནས་བོ་ཆེན་འདི་ལ་རོལ། །ཁཾ་ཧ་རི་ཎི་ས་ཛཿ ཡང་བྱ་འབེབས་ལུགས་གཅིག་ལ། གཡམ་པ་ལ་རྡོ་རྗེ་རྒྱ་གྲམ་བྲིས་ལ། དེའི་ལྟེ་བ་ལ་
སྔགས་འདི་ཡིག་མགོ་ནང་བསྟན་བྲིས། ༀ་པ་ཤི་ཤཾ་ཤཾ་པ་རི་ཤཾ་ཤཾ་སྭཱ་ཧཱ། དེ་ཉིད་རོའི་སྙིང་གར་བཞག སྔགས་མང་དུ་བཟླས་ལ། བྱེ་མ་རོའི་ངོ་གདོང་ལ་བྲབ་
ཅིང་། དམིགས་པ་ནི། ཕྱོགས་མཚམས་སྟེང་འོག་རྣམས་ནས་བྱའི་ཚོགས་དཔག་ཏུ་མེད་པ་བཀུག་ནས། བྱ་དེ་ཐམས་ཅད་ཀྱི་རོ་ཧབ་ཐོབ་ཏུ་བཟའ་བར་བསྒོམ་ལ་སྔགས་བཟླས་ཤིང་
བྲབ་བོ།། ༈ །ཡང་ལུགས་གཅིག་ལ་བྱ་འབེབས་ནི། རང་ཉིད་རྡོ་རྗེ་ཕག་མོ་བསྒོམ་ནས། བྱ་ཐམས་ཅད་ཚངས་ནས་འུར་རྡོས་འདེད་པར་བསམ། སྔགས་བཟླས་ཤིང་གཡམ་པ་
ལ་བྱ་རྒོད་ཀྱི་གཟུགས་བྲིས། དེའི་ཁོག་པར་སྔགས་ལ་དུར་ཁྲོད་ཀྱི་དབུས་དང་ཕྱོགས་བཞིར་སྤའོ། །སྔགས་ནི། ཨོཾ་རྡོར་གླིང་སྭཱ་ཧཱ། །སྤྱི། ༈ །ས་ཆོག་འདུས་པ་

༄༅། །།ནི། དུར་ས་ལ་སྟོན་ནས། སའི་ལྷ་མོ་སངས་རྒྱས་སྤྱན་མ་ལ་ཕྱག་འཚལ་ཞིང་སྐྱབས་སུ་མཆིའོ། །སའི་ལས་བཀྲ་ཤིས་པར་
མཛད་དུ་གསོལ། ཨོཾ་ཧ་རི་ནི་ས་ཧཱུྃནྟཾ་གུ་ཀུ་སྭཱ་ཧཱ། ཅེས་བཟླས་ཤིང་སྦའོ། །ཆུའི་ལྷ་མོ་ལ་བསྒྱུར་ན། ཆུའི་ལྷ་མོ་མ་མཱ་ཀི་ལ་ཕྱག་འཚལ་ཞིང་སྐྱབས་སུ་
མཆིའོ། །ཆུའི་ལས་བཀྲ་ཤིས་པར་མཛད་དུ་གསོལ། །ཨོཾ་ཧ་རི་ནི་ས་ཧཱིནྟཾ་གུ་ཀུ་སྭཱ་ཧཱ། ཅེས་བརྗོད་ལ་ཆུ་ལ་བསྐྱུར་རོ། །ཞུས་དག སརྦ་མངྒ་
ལཾ།། །། ༈ བལ་ཡུལ་ནས་རྒྱལ་ཡོངས་ས་ཆེན་ཞེས་པ་ལས་གུ་རུས་སྤྲེལ།། །།

༄༅། །རྒྱལ་མདོས་དང་བཙན་མཆོད་བཅས་ནག་འགྲོས་སུ་བཀོད་པ་བཞུགས་སོ།།

༄༅། །།ཡི་དམ་ལྷ་ལ་ཕྱག་འཚལ་ལོ། །རྒྱལ་མདོས་བཅའ་ཐབས་ལ། འབྲུ་སྣ་ལྔ་དང་ཕྱེ་མར་ལ་རིན་ཆེན་སྣ་ལྔ་གར་བྱས་ནས། སྐུ་མཁར་ལྡེམ་པ་
གཅིག་བྱས་ལ། ཤར་དུ་རྟ། ལྷོ་རུ་ར། ནུབ་ཏུ་བྱ། བྱང་དུ་ཁྱི་བཤོས་བུ་ཏིང་ལོ་ཆང་བུ་མཐེབ་ཀྱུ་འབྲང་རྒྱས་ངར་མི་རྣམས་བརྒྱད་བརྒྱད་བྱའོ། །མཁར་གྱི་སྟེང་དུ། རྒྱལ་པོ་ལ་
བྱ་དཀར་གཅིག་འཛུགས། ནམ་མཁའ་ལ་གཡུ་མིག་གཅིག ཕྱོགས་མཐུན་བཞི། རྒྱང་བུ་ཕྱོགས་མཐུན་བཞི། དཀར་པོ་བརྒྱད། དབུས་སུ་ནག་པོ་གཅིག་རྣམས་བྱས་ལ། རྟ་

༄༅། །མགྲིན་གྱི་ཕྲིན་ལས་བཏང་ལ། ཆོས་སྐྱོང་མཆོད་པ་སོགས་སྔོན་དུ་བཏང་ནས། དེ་ནས་མདོས་དེ་ལ་ཆབ་བྲན། སྔགས་དྲུག་ཕྱག་དྲུག་གིས་བྱིན་གྱིས་
བརླབས་ལ། རྒྱལ་པོ་འཁོར་དང་བཅས་པ་སྤྱན་དྲངས་ལ། འདི་སྐད་དོ། ཀྱི གནས་དེ་དང་པོ་ལ། །བཞེས་དེ་ཐོག་མ་ལ། །ཡབ་དང་ཡུམ་སྨྲོས་
པ༑ །སྐྱེས་བུ་ཆེན་པོ་ཁྱོད་ཀྱི་ཕ། །ཆུ་སྲིད་པའི་རྒྱལ་པོ་ལེགས། །སྐྱེས་ཆེན་ཁྱོད་ཀྱི་ཡུམ་སྨྲོས་པ། །ཀླུའི་བུ་མོ་མགོ་དགུ་མ། །

དེ་གཉིས་སྲིད་ཅིང་སྤྲུལ་པ་ལེགས། །སྐྱེས་ཆེན་ཁ་ཡི་མིང་པོ་ཆེ། །ཇོ་བོ་ཡབ་གཅིག་རྒྱལ་པོ་ལེགས། །དེ་ལ་ཡབ་ཀྱི་མཚན་བཏགས་པ། །ཡེ་མཁྱེན་འཕྲུལ་གྱི་སྐྱེས་གཅིག་
པོ༑ །རྒྱ་གར་ཆོས་ཀྱི་མཚན་བཏགས་པ། །དགེ་བསྙེན་ཡབ་ཤིང་དཀར་པོ་བྱ། །ཉིན་བཞིན་དཀར་མོ་འབུམ་དང་རོལ། །སྲོད་ལ་སྨུག་པོ་འབུམ་དང་རོལ། །ཐོ་རངས་
དམར་པོ༴ །དགུང་ལ་སེར་མོ །ཕོ་བདུད་འབུམ་གྱི་དབུས་ན་བཞུགས། །དགོང་ཁ་དེ་ཡིས་ཤར་ཚུལ་ན། །ཟླ་བ་ཡི་ནི་ཟེར་ལ་ཆིབས། །སྐྱེས་པ་འབུམ་གྱི་སྲོག་གཅོད
བྱེད༑ །ཐོ་རང་དེ་ཡི་བར་ཤེད་ན། །སྐྱ་རེང་དེ་ནི་ཆིབས་སུ་ཆིབ། །མོ་རིགས་ཀུན་གྱི་སྲིད་དང་ཕྲོག །མདོས་བདག་ལེགས་ཀྱི་མདོས་ལོང་ཅིག །གླུད་བདག་ལེགས་ཀྱི་
གླུད་བཞེས་ཤིག །ཁྱོད་ཀྱི་དེ་ནི་ཅུང་པོ་བ། །ཕྱོགས་ཕྱོགས་དེ་ནི་ཕ་གི་ན། །ཡ་མཚན་ཤེལ་གྱི་མཁར། །མ་རྩིགས་སྤངས་རེ་མཐོ། །འཁྲུ་གང་ཙམ་གྱི་གནམ་མ་སླེབ། །

༄༅། །།འགྲམ་གཞི་ལྕགས་ལས་བྱས། །འོག་ནས་ཕྱི་མི་འཛུལ། །ལོགས་བཞི་ཤེལ་ལས་བྱས། །གདུག་པ་སྦྲུལ་མི་འཁྱིལ། །གཟུར་བཞི་གཡུ་ལས་བྱས། །
གཉན་སྡེ་བདུད་མི་འབབ། །ལྕོག་བཞི་གསེར་ལས་བྱས། །གསེར་གྱི་བརྒྱ་ཤང་ཁྲོལ། །འདེབས་བཞི་མཐིང་ལས་བྱས། །སྐྱེ་སེར་རླུང་མི་སྐྱོད། །རྩེ་གསུམ་ཤེལ་ལས་
ཊྛཱ བྱས༑ །མཐོ་སྡེ་རྒོད་མི་ལྡིང་། །གནམ་དེ་ཁྱུང་མི་ལྡིང་། །ཀྱི་མཁར་གྱི་ཤར་ཕྱོགས་ན། །རྟ་དཀར་ཕྲེངས་སེ་ཕྲེང་། །བཞུགས་པ་རྟ་རུ་བཞུགས། །སྨྲ་བ་མི་སྐད་སྨྲ། །
 འཚེར་བ་རྟ་སྐད་འཚེར། །རྒྱལ་པོའི་སྤྲུལ་པ་ལེགས། །ཕྱིའི་ཆགས་གཉན་ལེགས། །བདུད་ཀྱི་ཕོ་ཉ་ལེགས། ཀྱི་མཁར་གྱི་ལྷོ་ཕྱོགས་ན། །ར་དཀར་དུང་རུ་ལ། །གཡུའི་
ཨོག་འཚར་ཅན། །བཞུགས་པ་ར་རུ་བཞུགས། །སྨྲ་བ་མི་སྐད་སྨྲ། །སྤྲིད་གདངས་ཤ་ར་ར། །རྒྱལ་པོའི་སྤྲུལ་པ་ལེགས། །ཕྱག་གི་ཕྱག་གཉན་ལ། །བདུད་ཀྱི་ཕོ་ཉ་

ལེགས༑ །ཀྱི་མཁར་གྱི་ནུབ་ཕྱོགས་ན། །བྱ་དཀར་གཟེར་དམར་ལ། །འཚལ་གྱི་ཟེ་སྒྲོག་ཅན། །བཞུགས་པ་བྱ་རུ་བཞུགས། །སྨྲ་བ་མི་སྐད་སྨྲ། །འཚོར་བ་བྱ་སྐད་
འཚེར༑ །རྒྱལ་པོའི༴ །ཕྱིའི༴ །བདུད་ཀྱི༴ །ཀྱི་མཁར་གྱི་བྱང་ཕྱོགས་ན། །ཁྱི་དཀར་སྣ་དམར་ལ། །དུང་གི་ཨ་ལོང་ཅན། །བཞུགས་པ་ཁྱི་རུ་བཞུགས། །སྨྲ་བ་མི་
སྐད་སྨྲ། །དུར་བ་ཁྱི་རུ་དུར། །རྒྱལ་པོའི༴ །ཕྱིའི༴ །བདུད་ཀྱི༴ །མདོས་བདག་མདོས་ལོང་ཅིག །གླུད་བདག་གླུད་ལོང་ཅིག ༈ ཀྱི་ཉིད་ནི་ཤེལ་གྱི་དཀར་པོ་ལ། །
མི་དཀར་ལྡེམས་སེ་ལྡེམ། །རྟ་དཀར་བགྲེངས་སེ་བགྲེང་། །འོད་དཀར་ཁྱིལ་ལི་ལི། །སྐྱོགས་དཀར་ཏ་ལ་ལ། །ཞགས་དཀར་རྒྱངས་སེ་རྒྱང་། །སྐུ་ལ་ཅི་གསོལ་ན། །
གང་དཀར་རས་དཀར་གསོལ། །དབུ་ལ་ཅི་གསོལ་ན། །བསེ་ཐོད་དཀར་པོ་གསོལ། །ཕྱག་མ་གཡས་པ་ན། །ཤེལ་གྱི་འཁར་བ་བསྣམས། །ཟླ་བའི་དཀྱིལ་འཁོར་གདན

༄༅། །།སྟེངས་སུ། །ཉི་མའི་ཟེར་ལ་ཆོ་འཕྲུལ་མཛད། །མདོས་བདག །གླུད་བདག ༈ །ཀྱེ་ཁྱོད་ཀྱི་ལྕམ་མོ་བ། །སྐར་མ་ལེགས་ཀྱི་ལྕམ་གཅིག་མ།
བུད་མེད་མདོག་བཟང་དཀར་མོ་ལ། །གཡུའི་སྨིན་མ་དཀར་མོ་ཅན། །ཤར་གྱི་བདུད་མོ་རལ་གཅིག་མོ། །ནམ་གྱི་ཕར་ཕྱེད་ཚུར་ཕྱེད་ན། །སྐྱེས་པ་གཞོན་པའི་སྲོག་གཅོད་
མ །ན་ཆུང་ཀུན་གྱི་དྲི་ཕྲོག་མ། །བུ་ཆུང་རྣམས་ཀྱི་བདུད་གཅོད་མ། །མདོས་བདག །གླུད་བདག ༈ །ཀྱེ་ཁྱོད་ཀྱི་མིང་པོ་བྲ་མ་ན། །བྱང་ཆུབ་སེམས་དཔའི་ཐུགས་རྒྱུ
དམ་ཅན། །ཤར་གྱི་དཀར་མོ་སྤྱན་གཅིག་མ། །སྐུ་ལ་སྐྱི་དཀར་རློག་པ་གསོལ། །སེངྒེ་དཀར་མོའི་གོང་ཀློག་ཅན། །གོང་ཁ་གཡུའི་རྡོ་རྗེ་ལ། །སྐྱེས་པ་གཡུའི་སྐྱེ་རགས་
བཅིང་༑ །ལྟོ་ལ་གྲི་སྲེག་མནོལ་མ་བཙུགས། །ནམ་གྱི་ཕར་ཕྱེད་ཚུར་ཕྱེད་ན། །ཤེལ་གྱི་རྔ་ཆུང་བརྡུང་ཞིང་འབོད། །བར་སྣང་ཁམས་ནས་གཤེད་མ་མཛོད། །མདོས་

བདག༴ །གླུད་བདག་གླུད་ལོང་ཅིག ༈ །ཀྱེ་ཤེར་གྱི་དྲ་མེ་སྐྱ་དྲངས་མ། །དཀར་མོ་དུང་གི་མཆེ་གཙེགས་མ། །གཏན་གྱི་དེ་ནི་དྲོ་མ་ལ། །གཉིས་མེད་ཐུགས་ལས་སྤྲུལ་
པ་ཡིས། །གནམ་གྱི་གནམ་ཐེ་དཀར་པོ་དང་། །ས་ཡི་ས་ཐེ་ནག་པོ་དང་། །བར་གྱི་བར་ཐེ་ཕྲ་བོ་དང་། །ཆུའི་ཆུ་སྡེ་སྡུད་པ་དང་། །མེའི་མེ་ཐེ་བསྲེག་པ་དང་། །རླུང་གི་
རླུང་སྡེ་གཅིག་པ་དང་། །ཐེའུ་རང་དཔུན་བདུན་ཁྱེད་རྣམས་ལ། །མཐུན་པའི་རྫས་གཅིག་བདག་འབུལ་གྱི། །འདིར་བྱོན་ཚེ་སྲོག་གླུད་བཞེས་ཅིག །གླུད་འདི་ལོངས་ལ་རྒྱལ་
པོ་གཤེགས། །མདོས །གླུད ཀྱི། ཕྱོགས་ཕྱོགས་དེ་ནི་ཕ་གི་ན། །ཉི་མ་བྱང་ཕྱོགས་ཕ་གི་ན། །ཡུལ་དེ་ནི་ལང་གི་ཡུལ། །མཁར་ཡང་དེ་ནི་བདུད་ཀྱི་མཁར། །
དུང་ཡུལ་དེ་ནི་ཕྱོགས་དང་ཕྱོགས། །བདུད་མཁར་དེ་ནི་སྡེམས་སེ་ལྡེམ། །དུང་སྒོ་དེ་ནི་ཁྲིགས་སེ་ཁྲིག །གསེར་སྒོ་ཁ་རྦད་ཅན། །དེ་ཡི་ནང་ཤེ་ན། །དགེ་བསྙེན་ཆེན་པོ་དེ་

༄༅། །ན་བཞུགས། །ཁྱོད་ཀྱི་ཕ་དང་ཡབ་སྨོས་པ། །ཆུ་སྲིན་རྒྱལ་པོ་རཏྣ་ལེགས། །མ་དང་ཡུམ་སྨོས་པ། །ས་བདག་ནག་མོ་རལ་གཅིག་མ། །གཉིས་མེད་
ཐུགས་ཀྱི་སྤྲུལ་པ་ལེགས། །ཤར་ཕྱོགས་བྲ་མ་མིག་གཅིག་མ། །སྐུ་ལ་ཅི་གསོལ་ན། །དར་དཀར་སྐུ་ལ་གསོལ། །དབུ་ལ་ཅི་གསོལ་ན། །ཐོད་དཀར་འགྱིང་ཐོད་
བཅིངས། །མི་དཀར་ལྡེམས་སེ་ལྡེམ། །འོད་དཀར་ཁྱིལ་ལེ་ལེ། །སྐྱོགས་དཀར་ཏ་ལ་ལ། །རྟ་དཀར་སྦྲེངས་སེ་སྦྲེང་། །དུང་སྒྲ་ཝམས་སེ་ཝམ། །དུང་ཡབ་ཁྲོ་ལོ་
ལོ༑ །དུང་ཐུར་རྒྱངས་སེ་རྒྱང་། །མདོས་བདག་མདོས་ལོང་ཅིག །གླུད་བདག་གླུད་ལོང་ཅིག །ཀྱི་ཁྱོད་ཀྱི་ཕོ་ཉ་བ། །འགོང་པོ་བཅུ་གསུམ་ལེགས། །ནམ་ལ་བྱང་ཆུབ་
སྟོངས༑ །བཅོལ་བའི་ལས་མཛོད་ཅིག །མདོས་བདག །གླུད་བདག །རྒྱལ་པོ་དཔོན་གཡོག་གི། །མི་བརྫུ་དགུ་རུ་རྫུ། མི་སྤྲུལ་དགུ་རུ་སྤྲུལ། །ན་ཆུང་སྒེག་དམར་

རྫུ། །གད་གདངས་ཡ་ལ་ལ། །བྱ་བོ་སེར་པོར་རྫུ། །སྐད་གདངས་ཙེ་རེ་ཙེ། །རྟ་དང་རྒྱལ་པོ་རྫུ། །སྒྲ་གདངས་ཙོག་གི་ཙོག །ཉ་དང་ཁྱིའུ་རྫུས། །སྐུ་གདངས་བྲངས་སེ་
བྲང་༑ །བཟང་སྟེ་སྤྲེའུར་རྫུས། །འཛུམ་གདངས་སིགས་སེ་སིག །ཁྱི་དང་བཙུན་པར་རྫུས། །སྒྱུངས་དང་གྱངས་སེ་གྱང་། །ཁྱི་ཐོད་རྒྱལ་པོར་རྫུས། །གཟུགས་དང་
བཀང་སེ་བཀང་། །བཙན་པོ་རྗེ་བོར་རྫུས། །རྒོད་འདོང་རྒྱ་བརྟེན་བྱེད། །ཕོ་ངར་མོ་རུ་རྫུས། །མོ་ངར་ཕོ་རུ་རྫུས། །འཛུམ་ཞིང་སྙིང་དུ་མཇུག །རྒྱལ་པོ་འཁོར་བཅས་
ཀུན༑ །ཁྱིམས་བུ་འདི་དག་རུ། །མ་རྫུས་མ་སྤྲུལ་ཅིག །མ་གནོད་མ་འཚེར་ཅིག །བཟང་པོའི་སྣ་མ་འདྲེན། །ངན་པའི་འབྱབ་མ་བྱེད། རྒྱུ་སྦྱོར་ཡོན་བདག་ལ། །རྒྱལ་
པོ་ཆགས་པའི་སྐོར་མེད་ཅིང་། །ལྷ་ཁང་གཉེན་པོའི་སྐོར་ལ་མ་འབགས་སོ། །ཆོས་འཁོར་གཉེན་པོའི་སྐོར་ལ་མ་བརྐུས་སོ། །རྒྱལ་པོ་ཁྱེད་ལ་སྡོ་ཡང་མ་སྡོས་སོ། །རྒྱལ་པོ་

༄༅། །ཁྱེད་ལ་འདྲེན་ཡང་མ་བཙལ་ལོ། །བཟུང་བ་ཐོང་ལ་བཅིངས་པ་ཁྲོལ། །སྡམས་པ་རློད་ལ་མནན་པ་ཐེག །ཞི་བ་ཆེན་པོའི་ངང་ལ་བཞུགས། །མཉམ་པ་
ཆེན་པོའི་ངང་ལ་བཞུགས། །རྒྱལ་པོ་རང་གི་གནས་སུ་གཤེགས། །གཤེགས་ན་མི་རུང་ངམ། །མི་རུང་མི་སྐྱིད་དེར་གཤེགས་ཤིག །འདི་རུ་བཞུགས་པའི་གནས་མ་
༄༅།། མཆིས༑ །གཤེགས་ཤིག་རྒྱལ་པོ་གཤེགས། །ཞི་བ་ཆེན་པོའི་ངང་དུ་གཤེགས། །རང་གནས་དེ་རུ་གཤེགས་སུ་གསོལ། །ཅེས་བདེན་བརྗོད་ལ། ལྷའི་ང་རྒྱལ་གྱི་སྔགས་བརྗོད་
ཅིང་༑ བསྲུངས་འཁོར་བསྒོམ་མོ། །མདོས་གཏང་ལ་ཕྱི་མིག་མི་བལྟའོ། །བསྔོ་སྨོན་བཀྲ་ཤིས་བྱའོ། །རྒྱལ་པོ་དུང་འཕྲེང་ཅན་གྱི་མདོས་རྫོགས་སོ།། ༈ །འབྲས་ཟན་ནམ་ངར་ཕྱེ་ལས་གླུད་སྐྱེ་མཆེད་དོད་པ་ལ། གླུད་རྫོངས་རིན་པོ་
ཆེ་དང་འབྲུ་སྣ། ཟས་སྣ་གོས་སྣ་ཆང་ཕུད། གསེར་སྐྱེམས་སོགས་ཆབ་བྲན་ལ་འདི་སྐད་དོ། །ཀྱི། རིན་ཆེན་མཛེས་པའི་ངར་གླུད་རྒྱན་ལྡན་འདི། །འབྲུ་གཟན་རིན་ཆེན་སྣ་ལྔའི་སྙིང་པོ་ཅན། །སྐྱེ་

མཆེད་ཁམས་དང་དབང་པོའི་ཡོན་ཏན་ལྡན། །སྣ་ཚོགས་རྒྱན་གྱིས་སྤྲས་པའི་ངར་གླུད་འདི། །སྔགས་དང་ཏིང་འཛིན་ཕྱག་རྒྱའི་ཚོགས་རྣམས་ཀྱིས། །ནམ་མཁའི་ཁམས་
ཀུན་གང་བར་བྱིན་རླབས་ནས། །བདག་ཅག་རྒྱུ་སྦྱོར་སྦྱིན་བདག་འཁོར་བཅས་ཀྱི། །གླུད་དུ་བདུད་བཞིའི་དམག་ཚོགས་རྣམས་ལ་འབུལ། །ནོར་ལྡན་མཛེས་པའི་ངར་གླུད་
འདི་བཞེས་ཤིག །མཚར་སྡུག་ལྡན་པའི་ངར་གླུད་འདི་བཞེས་ཤིག །ལྟ་ན་སྡུག་པའི་ངར་གླུད་འདི་བཞེས་ཤིག །ཡོན་ཏན་བརྒྱ་ཕྲག་ལྡན་པ་འདི་བཞེས་ཤིག །ཀྱི།
ཆེན་མཛེས་པའི་ངར་གླུད་རྒྱན་ལྡན་འདི། །རྣམ་ཐོས་བུ་ལ་འགྲན་ཞིང་ནོར་མང་ལྡན། །སྐབས་གསུམ་དབང་པོའི་ཕུན་ཚོགས་ལ་འཁུ་ཞིང་། །ནག་པུའི་སྡེ་ལས་རྒྱལ་བར་བྱེད་
པ་འདི། །རིག་འཛིན་གསང་སྔགས་འཆང་བ་བདག་ཅག་དང་། །རྒྱུ་སྦྱོར་ཡོན་གྱི་བདག་པོ་གླུད་དུ་འབུལ། །མི་ལས་གླུད་དགའ་མཛེས་པའི་གླུད་བཞེས་ལ། །བདུད་བཞིའི་

༄༅། །དམག་ཚོགས་སྡང་བའི་དགྲ་ལ་བསྒྱུར། །བཟུང་བ་ཡོད་ན་ད་ལྟ་ཉིད་དུ་ཐོང་། །བཅིངས་པ་ཡོད་ན་སྐད་ཅིག་ཉིད་ལ་ཁྲོལ། །བདུད་ཀྱི་ཁྲམ་ལ་བཏབ་ན་
ཁྲམ་ཁ་ཕྱེས། །བཙན་གྱི་ཤོ་རྡེ་བཀྱེ་ན་ཤོ་རྗེ་སྐྱུངས། །ཀླུ་ཡི་བྱད་དུ་ཆུད་ན་བྱད་ཐག་ཆོད། །རྒྱལ་པོའི་སྨྱོ་འབོག་གཏོང་བ་དགྲ་ལ་བསྒྱུར། །ཐེའུ་རང་སྲི་ལ་སྐུ་བ་དགྲ་ལ་
བསྒྱུར། །བགེགས་རིགས་སྟོང་ཕྲག་བརྒྱད་ཅུ་དགྲ་ལ་བསྒྱུར། །གདོན་རིགས་གསུམ་བརྒྱ་དྲུག་ཅུ་དགྲ་ལ་བསྒྱུར། །ལོ་དང་ཟླ་བའི་སྐག་རྣམས་དགྲ་ལ་བསྒྱུར། །ཞག་དང་
 ཟ་མའི་སྐག་རྣམས་དགྲ་ལ་བསྒྱུར། །རྨི་ལམ་མཚན་མ་ངན་པ་དགྲ་ལ་བསྒྱུར། །བདུད་ཀྱི་དམག་ཚོགས་ཐམས་ཅད་དགྲ་ལ་བསྒྱུར། །འབྱུང་པོའི་དལ་ཡམས་ཐམས་ཅད་
དགྲ་ལ་བསྒྱུར། །ཅེས་གླུད་རྣམས་འབུལ་སྲུང་འཁོར་སྒོམ་ལེགས། ༈ །བཙན་མཆོད་པའི་རིམ་པ་བཞུགས་སོ། །དཔལ་ཧྱ་ཨ་གྷི་ཝ་ལ་ཕྱག་འཚལ་ལོ། །བཙན་བཤོས་དམར་པོ་ཟུར་གསུམ་པ་མཐའ་མ་བཤོས་བུ་བཞིས་བསྐོར་

་
བ། མཐའ་རུ་ཤ་ཁྲག་དང་། མཁར་གྱི་ལྷོ་ནུབ་ཏུ་ཤ་རུ་དམར་པོ་དར་དམར་པོ་བཏབ་པས། མདའ་བྱ་རྒོད་སྟོང་ལ་དར་དམར་པོ་དང་བརྒྱ་ལོང་གི་རྒྱན་པ་བཤམ་མོ། །གཏོར་མ་སྔགས་དྲུག་ཕྱག་རྒྱ་དྲུག་གིས་བྱིན་བརླབ་ལ། སྤོས་དང་དྲི་
ཞིམ་ཐུལ་ཞིང་། རོལ་མོ་ལ་སོགས་སྒྲ་སྙན་པོས། འདི་སྐད་དོ། །ཧྲྰིཿ ཉི་མ་ལྷོ་ནུབ་ཕ་གི་ན། །བཙན་ཡུལ་ཟངས་ཐང་ཐང་དམར་པོ་ན། །ཟངས་བྲག་དམར་པོ་ཟངས་ཟེ་ཟང་། །རྩེ་ལ་རྒོད་
སྨུག་ལིངས་སེ་ལིང་། །ལོགས་ལ་བཙན་རྐྱང་ཤར་ར་ར། །སྐེད་ན་གཅན་གཟན་དུ་མའི་གཟུགས། །རྩ་ན་དུག་ཆུ་ཟུལ་ལུ་ལུ། །ཟངས་ཁྲག་དམར་པོའི་ནང་ཤེད་ན། །ཁྲག་
མཚོ་ཁོལ་མ་མེ་རེ་རེ། །གསེར་མཁར་སྨུག་པོ་ཁྲིགས་སེ་ཁྲིག །ཟངས་ཀྱི་སྒོ་བྱུང་ཁྲིགས་སེ་ཁྲིག །འཇིགས་པའི་བཙན་མཁར་ནང་ཤེད་ན། །བྲག་བཙན་ཚོགས་པའི་རོལ་
པོ་ནི། །སྐུ་མདོག་དམར་པོ་བརྗིད་པ་ལ། །རལ་པ་དམར་ནག་མེ་དཔུང་ཁྲིགས། །སྤྱན་ནས་མེའི་སྐར་མདའ་འཁྲུག །ཞལ་ནས་ཁྲག་གི་སེར་བ་འབེབས། །ཤང་ནས་

༄༅། །བསྐལ་བའི་རླུང་དམར་འཚུབ། །སྐུ་ལ་དར་དམར་བིང་ཆེན་གསོལ། །ཟ་འོག་སྔོ་ཕྲའི་གོང་སློག་ཅན། །དབུ་ལ་དར་དམར་འགྱིང་ཐོད་བཅིངས། །རིན་
ཆེན་གསེར་གྱི་སྐེ་རགས་བཅིངས། །ཆིབས་སུ་སྔོ་ནག་འགར་ནག་ཆིབས། །དར་གདན་དམར་པོ་ལྷབས་སེ་ལྷབ། །རྟ་སྒ་དམར་པོ་ཝངས་སེ་ཝང་། །ཟངས་ཀྱི་ཡོབ་ཆེན་ཁྲོ་
ལོ་ལོ། །དངུལ་གྱི་བློ་ནན་ཁྱུགས་སེ་ཁྱུག །གསེར་ཁྲབ་གཡུ་ཐུལ་སི་ལི་ལི། །དར་དམར་སྲབ་སྐྱོགས་པུ་རུ་རུ། །སྦྲུལ་ནག་གོང་སྨེད་ཁྱུགས་སེ་ཁྱུག །བཙན་གྱི་གཟེར་
མདའ་དགྲ་ལ་འཕེན། །བསེ་ཁྲབ་དམར་པོ་དགྲ་ལ་ལྡིང་། །གཡས་པས་བཙན་ཞགས་དགྲ་ལ་འདེབས། །གཡོན་པའི་གསེར་མདུང་དམར་པོ་ལ། །དར་དམར་རུ་མཚོན་པུ་
རུ་རུ། །བཙན་གྱི་ཟེར་ཐབ་དགྲ་ལ་གཏོང་། །དམིགས་པའི་དགྲ་བོ་ལུག་ལྟར་འཛིན། །བཙན་གྱི་ཞགས་པ་དགྲ་ལ་འགྱེད། །ཟངས་ཀྱི་ཚུབ་མ་དགྲ་ལ་ཚུབ། །བྱ་སྤྱང་ཕོ་

བདུད་རོལ་དུ་ཁྲིད། །བཤུགས་པའི་གླུ་ལེན་མཚན་མོ་རྒྱུར། །ལྷ་བཙན་དགྲ་ལྷའི་རྒྱལ་པོ་བྱ། །ཁྲག་བཤད་མདོས་བཙན་དམར་པོ་ཟེར། །རིག་འཛིན་གོང་མའི་མཚན་
གསོལ་བ། །དགེ་བསྙེན་བྲག་བཙན་དམར་པོ་ནི། །ཆོས་འཁོར་གཉན་པོ་སྐྱོང་བའི་ཚེ། །ཀུན་ཁྱབ་རྡོ་རྗེ་དྲག་པོ་རྩལ། །མི་བསྲུན་གཏུམ་པོའི་དྲི་ཐབས་སྟོང་། །མི་གཅིག་པོ་
ལ་མིང་མང་པོ། །སྐུ་གཅིག་པོ་ལ་འཁོར་མང་པོ། །དམར་སེར་གྲོ་དམར་རྟེན་དུ་བཙུགས། །ལུག་སྨུག་བྱ་དམར་སྟེང་དུ་ཆིབས། །ཤ་ཁྲག་གཏོར་མ་འདི་བཞེས་ལ། །
བརྒྱན་གྱི་གཏོར་མ་འདི་བཞེས་ནས། །བཅོལ་བའི་ཕྲིན་ལས་གྲུབ་པར་མཛོད། །སྒོ་བཞི་བཤད་པ་ནི། བྷོ༔ ཡང་གཅིག་མདོ་བཙན་དམར་པོ་ནི། ཤར་གྱི་ཕྱོགས་ཀྱི་སྒོ་བ་
ནི།སྨ་བྱ་ཤ་མདའི་ལྷ་བཙན་ནི། །སྐུ་མདོག་དཀར་ལ་འོད་དང་ལྡན། །སྐུ་ལ་ཟ་འོག་སྔོ་ཕྲ་གསོལ། །སྟག་རལ་གཡས་ལ་གཟིག་ཤུབས་གཡོན། །ཆིབས་སུ་སྨུག་པོ་དུང་

༄༅། །མདོག་ཆིབས། །ཕྱག་ན་གསེར་གྱི་མདའ་གཞུ་བསྣམས། །ཁྲོས་ཤིང་དགྲའི་སྙིང་ལ་རྟོག །རྒྱན་གྱི་གཏོར་མ་འདི་བཞེས་ལ། །བཅོལ་བའི་ཕྲིན་ལས་
གྲུབ་པར་མཛོད། །སྡང་བའི་དམ་ཉམས་དགྲ་བོ་ལ། །སྲིད་པའི་དྲི་ཐབས་སྣ་དགུ་ཚུག །བྷྱོཿ ཡང་ཅིག་མདོ་བཙན་དམར་པོ་ནི། །ལྷོའི་ཕྱོགས་ནས་སྒོ་བ་ནི། །ར་སྐྱེས་
ཀླུ གདོང་གི་སྟོད་བཙན་ཙེར། །སྐུ་མདོག་སེར་པོ་མེ་འོད་འཕྲོ། །སྐུ་ལ་ལྕགས་ཀྱི་ཞུན་ཁྲབ་གསོལ། །སྟག་རལ་གཡས་ལ་གཟིག་ཤུབས་གཡོན། །རྒྱན་གྱི་གཏོར་མ་འདི་
བཞེས་ལ། །བཅོལ་བའི་ཕྲིན་ལས་གྲུབ་པར་མཛོད། །བྷྱོཿ ཡང་ཅིག་མདོ་བཙན་དམར་པོ་ནི། །ནུབ་ཀྱི་ཕྱོགས་ནས་སྒོ་བ་ནི། །དུས་པའི་ཀང་ཀ་གཡུ་གཡས་ནི། །སྐུ་
མདོག་དམར་ནག་འཇིགས་པ་ལ། །སྐུ་ལ་ཆུ་དར་རལ་ཁ་གསོལ། །གདུག་པ་སྦྲུལ་གྱི་སྐེ་རགས་བཅིངས། །སྟག་རལ་གཡས་ལ་གཟིག་ཤུབས་གཡོན། །ཆིབས་སུ་སེར་

པོ་སྟག་ཁྲ་ཆིབས། །གཡས་པས་ལྕགས་མདུང་ནག་པོ་བསྣམས། །གཡོན་པ་གྲི་ཞགས་ནག་པོ་འདེབས། །རྒྱན་གྱི །བཅོལ་བའི༴ །སྡང་བའི་དམ་ཉམས་དགྲ་བོ་
ལ༑ །སྲིད་པའི་དགྲ་ཐབས་སྣ་དགུ་ཐོང་། །བྷྱོཿ ཡང་ཅིག་མདོ་བཙན་དམར་པོ་ནི། །བྱང་གི་ཕྱོགས་ཀྱི་སྒོ་བ་ནི། །ཚེ་དབང་སྡོང་བུ་ཀླུ་བཙན་ཟེར། །སྐུ་མདོག་ལྗང་སྔོན་
ཤིན་ཏུ་འཇིགས། །དབུ་ལ་དར་ནག་འགྱིང་ཐོད་བཅིངས། །སྟག་རལ་གཡས་ལ་གཟིག་ཤུབས་གཡོན། །ཆིབས་སུ་རག་པ་གཞུར་ནག་ཆིབས། །ཕྱག་གཡས་དར་ནག་རུ་
མཚོན་འཕྱར། །གཡོན་པ་ཞགས་པ་དགྲ་ལ་འཕེན། །རྒྱན་གྱི།བཅོལ་བའི༴ །སྡང་བའི་དམ་ཉམས་དགྲ་བོ་ལ། །སྲིད་པའི་དགྲ་ཐབས་སྣ་དགུ་ཐོངས། །གཞན་
ཡང་འཁོར་དུ་གཏོགས་པ་ཡིས། །གདོང་ན་མགོ་རོ་རྟ་གཅིག་ཆིབས། །ཡུལ་ཕྱོགས་གནས་པའི་གཞི་བདག་རྣམས། །ཆིབས་ལ་ངེས་པ་མེད་ཆིབས་ཏེ། །རྟ་དང་གཅན་

༄༅། །གཟན་སྣ་ཚོགས་ཆིབས། །ཕྱག་ན་གདུག་པའི་མཚོན་ཆ་བསྣམས། །ཞལ་ནས་ཤུགས་པའི་སྒྲ་སྒྲོགས་ཤིང་། །མཐུ་དང་ནུས་པ་བསམ་མི་ཁྱབ། །རྒྱན་
གྱི།བཅོལ་བའི༴ །ཡུལ་ཕྱོགས་དགེ་ཞིང་བསྲུང་བ་དང་། །ལོ་ཕྱུགས་རྟག་ཏུ་ལེགས་པ་དང་། །བཀྲ་ཤིས་བདེ་ལེགས་ལྡན་པ་དང་། །བསམ་པ་ཆོས་བཞིན་འགྲུབ་པར་
མཛོད། །བདག་ཅག་ཡོན་མཆོད་འཁོར་བཅས་རྣམས། །སྔོན་ལས་འཕྲལ་རྐྱེན་ལས་འདས་པའི། །ནད་གདོན་བགེགས་རྣམས་མ་སྟོང་ཅིག །དགྲ་ཟློག་རྐྱེན་བསྒྱུར་འདོད་
པ་སྒྲུབས། །ཕྱུགས་ནད་ལོ་ཉེས་མ་གཏོང་ཅིག །ནོར་གོད་མ་སྟོང་སྙན་གྲགས་མཛོད། །མི་རྣམས་གྲངས་ལས་དཀར་བར་མཛོད། །མི་རྒྱུད་ཆུ་ལས་རིང་བར་མཛོད། །མི་
སྲོག་བྲག་ལས་སྲ་བར་མཛོད། །ཚེ་དང་བསམ་འབྱོར་རྒྱས་པར་མཛོད། །སྙན་གྲགས་བཀུར་སྟི་འབྱུང་བར་མཛོད། །བཀྲ་ཤིས་འདོད་དགུ་འགྲུབ་པར་མཛོད། །ནད་རིམས་

བཞི་བརྒྱ་རྩ་བཞི་དང་། །གདོན་རིགས་སྟོང་ཕྲག་བརྒྱ་བཅུ་དང་། །བྱིས་པའི་གདོན་ཆེན་བཅོ་ལྔ་དང་། །ལྟས་ངན་བརྒྱ་བཅུ་རྩ་བཞི་སོགས། །གསོད་ཐབས་བརྒྱད་བཅུ་རྩ་
བཞི་དང་། །རྨི་ལམ་ངན་དང་མོ་རྩིས་ངན། །ཡིད་འཕྲོག་སུམ་བརྒྱ་དྲུག་ཅུ་སོགས། །མཐུ་དང་ཕ་རོལ་དམག་ཚོགས་ཟློག །གཤིན་རྗེའི་བདུད་ཀྱི་ཁྲམ་ཁ་དང་། །མ་མོའི་
ནད་ཡམས་བཙན་གྱི་གཟེར། །ཀླུ་ཡི་མཛེ་དང་སྨུ་ཆུ་སོགས། །རྒྱལ་པོའི་སྨྱོ་འབོག་ཞི་བར་མཛོད། །ཐེའུ་རང་དྲི་ལ་རྐུ་བ་དང་། །གཟའ་ནད་ཡམས་ཀྱི་གང་ལ་སྟོང་། །སྡེ་
བརྒྱད་ཁྲུག་པའི་མི་མཐུན་ཕྱོགས། །བཟློག་ཅིག་ཞི་བའི་ཕྲིན་ལས་མཛོད། །རྣལ་འབྱོར་བདག་ཅག་འཁོར་བཅས་ལ། །སྡང་བའི་དམ་ཉམས་དགྲ་བོ་དང་། །གནོད་པའི་
འབྱུང་པོ་གདོན་བགེགས་རྣམས། །བཙན་རྒོད་དྲག་པོ་འཁོར་བཅས་ཀྱི། །སྔོན་ཚུལ་གྱི་ནི་སྒྲལ་དུ་གསོལ། །ཁྱེད་དང་འཁོར་དུ་བཅས་པ་ཡིས། །དམ་ཉམས་དགྲ་བོ་ལུག

༄༅། །བཙན་གཟེར་དྲག་པོ་མི་ལ་ཐོངས། །བཙན་གྱི་ཁྲམ་ཁ་དགྲ་ལ་ཕོབ། །ཐུགས་ནག་འཆོང་ལ་གདོན་བརྒྱུད་བཅད། །སྨྲ་ནད་གཟེར་ནད་
མཁྲིས་ནད་ཕོབ། །ཁྲག་ནད་ཚད་ནད་ཚ་གཟེར་ཐོངས། །རྒྱུ་གཟེར་ཁྲག་འཛག་སྨྱོ་འབོག་ཐོངས། །མཚོན་རིགས་རིམས་ནད་སྣ་ཚོགས་ཐོངས། །ནོར་ལ་དབང་ཐང་ལོངས་
སྤྱོད་སོགས། །མཁོ་རྒུའི་རྫས་དང་ཁྲོལ་ལ་ཤོག །མདོ་བཙན་ཡུལ་ལ་སྟོད་པོ་ཆེ། །རང་གི་བསྟེན་ཅིང་མཆོད་པའི་མཐུས། །བདག་ཅག་འཁོར་དང་བཅས་པ་ལ།
གནས་པའི་དུས་སུ་རྫིའུ་མཛོད། །ཉིན་མོའི་དུས་སུ་བྱ་ར་མཛོད། །མཚན་མོའི་དུས་སུ་མེ་ལྕེ་མཛོད། །བྲག་ལ་འགྲོ་ན་ཐེམ་སྐས་མཛོད། །ཆུ་ལ་འགྲོ་ན་ཟམ་པ་མཛོད། །མི་
ལ་ལབ་པའི་གྲོགས་སུ་མཛོད། །མཚོན་ལ་རྣོ་བའི་ངར་དུ་མཛོད། །རྟ་ལ་མགྱོགས་པའི་བང་དུ་མཛོད། །ནོར་ལ་བཀྲག་པའི་གཟི་མདངས་སྐྱེད། །ཟས་ལ་སྨན་པའི་བདུད་རྩི་

ཕོབ༑ །ཕོ་ལྷ་གནམ་དུ་མ་བྲོས་ཤིག །ཕོ་སྒྲུབ་ཕོ་ལྷ་གཉན་པོ་མཛོད། །་མོ་ལྷ་སྙིང་དུ་མ་བྲོས་ཅིག །དབང་ཐང་བསྐྱེད་པའི་མོ་སྨན་མཛོད། །དགྲ་ལྷ་བདུད་དུ་མ་འབབས་
ཅིག ༑རང་ལུས་སྲུང་བའི་དགྲ་ལྷ་མཛོད། །མི་ནོར་སྤེལ་བའི་དགྲ་ལྷ་མཛོད། །ལྷ་རྣམས་ཐམས་ཅད་དཔལ་བསྐྱེད་ལ། །རྣལ་འབྱོར་བདག་གི་གྲོགས་མཛོད་ཅིག །ཡུལ་
ལྷ་འདྲེ་རུ་མ་ལྡང་ཅིག །གཏོར་ཚོགས་ཕུད་ཀྱི་ཚིམས་གྱུར་ནས། །སྐོ་ལོང་ཕྲག་དོག་མ་བྱེད་པར། །བཅོལ་བའི་འཕྲིན་ལས་སྒྲུབ་པར་མཛོད། །ཅེས་བཙན་བཤོས་ཕུལ་ལ། འདོད་
དོན་གསོལ་འདེབས་གང་ཤེས་བྱས་ལ་རྗེས་སུ་བསྔོ་སྨོན་བཀྲ་ཤིས་ཀྱང་བྱའོ།། ༈ །ཟ་འདྲེ་ཁ་བསྒྱུར་བྱ་ཐབས་ནི། གཤིན་པོ་བག་ཕྱེ་ཟས་གང་རུང་ལ་གཅན་གཟན་སྟག་གི་གཟུགས་ལེགས་གཅིག་བཅོས་ལ། སྔོན་ལ་མི་གཅིག་ཁྲིད་
པའི་ཚུལ་བྱས། དེར་ཁོག་པར་ངའི་རྗེས་ལ་ཤོག་ཅེས་བྲིས་ལ་བཅུག མི་གཅིག་སྟག་ལ་ཆིབས་པའི་ཁོག་པར་རང་འགྲོ་ཅིག་ཟེར་བ་བྲིས་ནས་བཅུག མི་གཅིག་རྗེས་སུ་དབྱུག་པའི་ངང་ཚུལ་ཁོག་པ། དམ་སྡོད་པ་སོང་གཅིག་ཟེར་བ་བྲིས་

༄༅། །ནས་བཅུག སྔགས་དྲུག་ཕྱག་རྒྱ་དྲུག་གི་བྱིན་རླབས་ནས། སྡེ་བརྒྱད་གསེར་སྐྱེམས་མཆོད་ནས། དབྱངས་དང་བཅས་པའི་ཏིང་ངེ་འཛིན་ངང་ནས་འདི་སྐད་
དོ། །ཧཱུྃ། སྲིད་པ་གསུམ་ལ་དབང་བསྒྱུར་བཞི། །འཇིག་རྟེན་ཁམས་ལ་མངའ་མཛད་པའི། །དྲེགས་པ་སྡེ་བརྒྱད་ཚུར་བྱོན་ཅིག །ཧཱུྃ། ལྷ་དབང་བརྒྱ་སྦྱིན་ལྷ་རྣམས་ཀུན་གྱི་རྗེ། །སྡང་བའི་དགྲ་ལ་ཟ་འདྲེ་ཁ་
བསྒྱུར་རོ། །གནོད་པའི་བགེགས་ལ་ཟ་འདྲེ་ཁ་བསྒྱུར་རོ། །མཧཱ་ཀཱ་ལ་མགོན་པོ་ཡོངས་ཀྱི་རྗེ། །བཀའ་སྟོད་ཕོ་ཉ་སྤྲུལ་པའི་ཚོགས་རྣམས་ཀྱི། །སྡང་བའི་དགྲ་ལ
གནོད་པའི༴ །ཨེ་ཀཱ་ཛཱ་ཊི་མ་མོ་ཡོངས་ཀྱི་རྗེ། །སྡང་བའི༴ །གནོད་པའི༴ །ཁྱབ་འཇུག་ར་ཧུ་གཟའ་རྣམས་ཀུན་གྱི་རྗེ། །སྡང་བའི༴ །གནོད་པའི༴ །ཡ་བདུད་ནག་པོ་
བདུད་རྣམས་ཀུན་གྱི་རྗེ། །སྡང་བའི༴ །གནོད་པའི༴ །གང་བ་བཟང་པོ་གནོད་སྦྱིན་ཀུན་གྱི་རྗེ། །སྡང་བའི༴ །གནོད་པའི༴ །ལི་སྦྱིན་ཧ་རཱ་འགོང་པོ་ཡོངས་ཀྱི་རྗེ། །

སྡང་བའི༴ །གནོད་པའི༴།སྨྲ་རྗེ་བཙན་པོ་སྨྲ་རྣམས་ཀུན་གྱི་རྗེ། །སྡང་བའི༴།གནོད་པའི༴ །རྡོ་རྗེ་ལེགས་པ་ཐེའུ་རང་ཀུན་གྱི་རྗེ། །སྡང་བའི༴ །གནོད་པའིཕྱི༴ ་ཡི་
སྡེ་བརྒྱད་ནང་གི་སྡེ་བརྒྱད་དང་། །གསང་བའི་སྡེ་བརྒྱད་དྲེགས་པ་སྡེ་བརྒྱད་དང་། །སྡང་བའི་དགྲ་ལ་ཟ་འདྲེ་ཁ་བསྒྱུར་རོ། །གནོད་པའི་བགེགས་ལ་ཟ་འདྲེ་ཁ་བསྒྱུར་རོ། །
ཅེས་བརྗོད་ལ་ཡུངས་དཀར་ནག་སྲན་ནག་སྔགས་བཟླས་ནས་བྲབ་བོ། །ཡས་གཟུགས་རྣམས་གནོད་པའི་འདྲེ་གང་ན་ཡོད་པའི་ཡུལ་གྲོང་ཕྱོགས་སུ་བསྐྱལ། འགྲོ་མི་དེ་གནོད་འདྲེ་དེ་མིང་ནས་བོས་ལ། ཁྱེད་རང་ཚོས་མགྲོན་པོ་དེ་ནས་ཕར་
སོང་ངོ་གདན་ཐིང་གཅིག་བྱས་ལ་རང་ཕྱི་མིག་མི་ལྟ། ཕྱི་མཚམས་སྲུང་འཁོར་བསྒོམ། བསྔོ་སྨོན་གང་ཤེས་བྱ་བཀྲ་ཤིས།། ༄༅། །བཙན་གསོལ་ཡུལ་བཙན་སྤྱི་འགྲོས་བཞུགས།། ན་མོ་གུ་རུ། བཙན་གསོལ་བཅའ་
ཐབས་ལ། བཙན་བཤོལ་རྩེ་དགུགཡས་དཀྱུས་དང་། དཀར་གཏོར། ཐེབ་ཀྱུ་འབྲུ་སྣ་ཕྱེ་མར་གསེར་སྐྱེམས་བཤམ་ལ། བྱིན་རླབས་སྤྱི་མཐུན་བྱ། རང་ཉིད་ཡི་དམ་གསལ་བའི་ངང་ལས་འདི་སྐད་དོ། །ཀྱི། ཕྱོགས་ཕྱོགས་

༄༅། །དག་ནི་ཕ་ཀི་ན། །ཉི་མ་ནུབ་བྱང་ཕ་ཀི་ན། །བཙན་ཡུལ་རི་བྲག་དམར་པོ་ལ། །བཞུགས་པའི་བཙན་རྒོད་མཐུ་བོ་ཆེ། །མི་དམར་རྟ་དམར་བྱི་རུའི་
མདོག །སྐུ་ལ་ཟངས་ཁྲབ་དམར་པོ་གསོལ། །དབུ་ལ་ཟངས་རྨོག་དམར་པོ་མནབས། །ཕྱག་ན་བ་དན་ཞགས་པ་བསྣམས། །སྟག་རལ་གཡས་ལ་གཟིག་ཤུབས་
གཡོན༑ །ཆིབས་སུ་བཙན་རྟ་དམར་པོ་ཆིབས། །བཙན་དམར་འབུམ་གྱི་འཁོར་གྱིས་བསྐོར། །ཀྱེ་ཁྱེད་ཀྱི་འཁོར་གྱི་ཕོ་ཉ་བ། །ལ་བཙན་དང་ནི་ལུང་བཙན་དང་། །བྲག་
བཙན་དང་ནི་ཆུ་བཙན་དང་། །གངས་བཙན་དང་ནི་གཡའ་བཙན་དང་། །རླུང་བཙན་དང་ནི་ཤིང་བཙན་དང་། །འཁོར་དང་བཅས་པ་མ་ལུས་པ། །ཚུར་བྱོན་ཚུར་བྱོན་གནས་
འདིར་བྱོན། །ཤཱ་ལ་ཏྲི་ས་མ་ཡ་ཛ་ཛཿ ཀྱི་ཁྱོད་ལ་མཆོད་པ་འབུལ་བ་ནི། །བཙན་གྱི་བཤོས་བུ་ཤ་ཁྲག་དམར་གྱིས་མཆོད། །དཀར་གསུམ་མངར་གསུམ་འབྲུ་སྣ་གསེར་

སྐྱེམས་སོགས། །དངོས་སུ་བཤམས་དང་ཡིད་ཀྱིས་སྤྲུལ་ནས་འབུལ། །གསོལ་ལོ་མཆོད་དོ་བཙན་རྒོད་འཁོར་བཅས་བསང་། །བརྔན་ནོ་བསང་ངོ་བཙན་རྒོད་འཁོར་བཅས་
བསང་༑ །ཀྱི་སློབ་དཔོན་པདྨའི་སྤྱན་སྔར་ཁས་བླངས་ལྟར། །ཁྱོད་ལ་ཕྲིན་ལས་བཅོལ་བ་ནི། །སངས་རྒྱས་བསྟན་པ་ཁྱོད་ཀྱིས་སྲུངས། །དཀོན་མཆོག་དབུ་འཕང་ཁྱོད་
ཀྱིས་བསྟོད། །རྣལ་འབྱོར་འགལ་རྐྱེན་ཁྱོད་ཀྱིས་བཟློག །མི་མཐུན་རྐྱེན་དང་བར་ཆད་སོལ། །བཙན་གྱི་གློ་བུར་གཟེར་ནད་བཟློག །མི་ནད་ཕྱུགས་ནད་ཞི་བར་མཛོད། །
བཙན་གྱི་ཞགས་པ་མ་འདེབས་ཤིག །བདག་ཅག་ཡོན་མཆོད་འཁོར་བཅས་ལ། །བཟུང་བ་ཐོང་ལ་བཅིང་པ་ཁྲོལ། །མནན་པ་ཁྱོག་ལ་བསྡམས་པ་གློད། །འབྱུང་བཞིའི་ནད་
རྣམས་ཞི་བར་མཛོད། །བཙན་གྱི་ཞགས་པས་འདེབས་པ་ཟློག །སོ་སོ་རང་རང་གནས་སུ་གཤེགས། །འཁོར་འདིར་གནོད་པ་མ་བྱེད་ཅིག །ཕོག་ཐུག་འཁྲོས་འཁྲུགས་ཞི་

བར་མཛོད། །བཅོལ་བའི་ཕྲིན་ལས་བསྒྲུབ་པར་མཛོད། །ཅེས་བཙན་གསོལ་འདི་ཡང་མི་ཕྱུགས་ཕལ་ཆེར་ལ། བཙན་གྱི་གནོད་འཚེ་ཆེ་བས། དེ་ལ་ཕན་ཕྱིར་ཡུལ་ཕྱོགས་གར་འདུག་གི་
སྤྱི་འགྲོས་བཙན་གསོལ་ཨ་རཱ་གས་སྦྱར་བའོ།། །།སརྦ་མངྒ་ལཾ།། །། ༈ བལ་ཡུལ་ནས་རྒྱལ་ཡོངས་ས་ཆེན་ཞེས་པ་ལས་གུ་རུས་སྤྲེལ།། །།
